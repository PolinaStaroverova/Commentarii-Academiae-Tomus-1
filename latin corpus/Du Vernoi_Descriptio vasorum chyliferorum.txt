DESCRIPTIO VASORVM
CHYLIFERORVM.
Auct.
Joan. Georg. Du Vernoi.
AD vitam Animantium conservandam, et omnes certatim partes unitis viribus conspirent, organa tamen nutritioni dicata praecipua vitae fulcra dici, eamque ob causam in Anatomiis publicis choream duce re merentur. Quamobrem haecce iterum exactissime oculo perlustrare, ultimamque manum illis speciatim partibus imponere, quibus ad cor alibilis succus naturaliter deferri solet, haud supervacaneum nobis visum est. Namque, id obiter dixerim, de eo minime dubitandum est, dissectiones hominum non unius tantum, sed diversarum terrarum, Rei universae anatomicae magnam utilitatem allaturas, quia fieri potest, ut vis climatis, aut educationis, partes variis modis immutet, quibus dein variationibus anatome plurimum aut adiuvari, aut impediri potest, quod aeque de anatome comparata affirmandum est.
Si qua in re, certe in venarum tum in genere, tum in specie chyliferarum originibus investigandis vehementer laborant anatomici: Difficultatis tamen veram causam non declarant, quam plurimorum cadaverum inspection
 
ne edoctus hanc esse deprehendi. Illi valde hallucinantur, qui putant, vasa chylifera, quae super intestina niveo colore extus apparent, intus eodem colore infecta esse, quae opinio me ipsum saepius quoque fefellit, quando aperiebam cadavera optima, in quibus tota superficies exterior, copiosissimis vasculis, eaque chylo in iis conglaciato referta erat. Intestina sine mora incidebam, postea fotu calidae emolliebam, & alia eiusmodi artificia, in spem origines quaesitas inveniendi; sed incassum omnia. Huius infelicis successus causa, in chyli diversitatem, potius reiicienda est, quam in exilitatem vasculorum, quae quidem maxima est: Nam albedo chyli ea minus inconspicua sineret, verum potius specie filorum argenteorum manifestaret. Res equidem notissima est, eam chyli proprietatem esse, ut chamaeleonte mutabilior sit, hoc est, varians secundum differentiam locorum seu partium, quas inhabitat: Raro enim aut nunquam eius color, dum in intestino adhuc fluctuat, cum colore eiusdem iam convasati coincidit. Ille ob substantiarum heterogenearum admixtionem cineritio flavescentis, hic lactei coloris est, ut dissectiones cadaverum me edocuerunt; & quia colore flavescente interior superficies intestini ante infecta est, ob hancce causam infelix quaedam obnubilatio exoritur, conspectum horum vasculorum praepediens, & fere impossibilem efficiens. Obvium est filtri exemplum, quo hocce phoenomenum illustrare licet. Quando liquores colorati probe agitati filtro iniiciuntur, alio colore tingi internam, alio externam superficiem observamus, quoniam in transitu purificatio seu depuratio, sicque immutatio coloris producitur:
 
Particulae enim tenuiores & magis dilutae solae transeunt, crassiores vero intus retinentur. Idem fere accidit, in intestinis chylum transcolantibus, uti experientia testatur.
Aliud non infrequens impedimentum occurrit, quo obstante ad optatam metam pervenire non licet. Interdum enim accidit, ut vasa chylifera, quae super intestina deambulant, chylo distenta videantur; E contra parte, qua cavitatem respiciunt, vacua & inanita, adeoque inconspicua reperiantur, quod a variis causis provenire potest.
Propter dictas rationes, origines vasorum chyliferorum, sive locum, quo enascuntur, nemo adhuc assecutus est. Per locum non intelligimus hoc vel illud intestinum, prout titulo gracilis aut crassi insigniri solet: Nam controversiam istam de ortu chyliferorum inferius aptiore occasione pertractabimus. Hic per locum intelligendum est, pars illa determinata intestini, in qua radices seu oscula chyliferorum ductuum implantantur. Unumquodque enim intestinum amplissima superficie, variisque particulis in ea contentis a natura praeditum est; quae particulae modo iuga, modo profunditates efformant, uti satis notum est. Quare iure postulo, ut certus locus assignetur, ex quo origo chyliferorum derivarii possit. Omnes Anatomici, quotquot a temporibus Asellii & Pecqueti de vasis chyliferis commentati sunt (excepto uno Cowpero, qui ex arteriis Mesaraicis novam eorum suppeditavit originem) adeoque nuperrimus quoque isque diligentissimus Prosector Italus, a tota intestini superficie chyliferorum ortum derivant, hancque in
 
numerabilibus osculis pertusam esse absque dubitatione pronuntiant. Experimenta tamen non invenio, uti necessarium est, ad dubitationem omnem tollendam, nulla quoque rationum momenta, quibus experimentorum defectus suppleatur. Nam, quod chyli copiam attinet, novimus distributionem chyli non raptim, sed successive perfici, hinc non tanto vasculorum numero opus esse, ad chylum exhauriendum. Quod poros attinet creberrimos, in intestinis observatos, novimus certo, a poris in palato, oesophago & stomacho exstantibus, haud diversos adeoque glandularum intestinalium tantum emissaria esse. Quod denique frequentiam chyliferorum in extima superficie attinet, etsi ea super totam intestini superficiem, magna copia sine ordine discurrere nonnullis visum sit, incertum adhuc est, quanam intus lege enascantur? an numerus internus respondeat exteriori &c. Plura non addam, quia satis apparet, non ut assertum, sed ut coniecturam accipiendum esse, quicquid super origine vasorum chyliferorum ab anatomicis hactenus divulgatum est. Si nostrae observationes aegre fidem invenerint, quia vel novae vel difficilioris indaginis sunt, non sumus valde succensuri, quia singulari artificio nobis revelata sunt, quaecunque hocce scripto continentur.
Locus aliquis separatus in cavo intestini exstat, in quo, reliqua tota superficie exclusa, radices chyliferorum ductuum seu eorum oscula implantata sunt. Haec iam pridem celeberrimi Angli cogitata fuere, uti verba ipsius testantur: “Fortasse lacteae in plicas intestini terminatae, tenuiorem & magis aquosam chyli partem absorbent;
 
sunt enim spongiosae, & nonnihil prominent in ipsum chylum, qui iisdem in suo descensu affricatur. Verisimile est hic loci aquas, quae mox ab ingurgitatione profusa per urinam redduntur, primo abliguriri. Necesse enim est, ut in transitu non diu morentur, cum parum immutatae mox mictu excernantur. Si vero descenderent per totum tractum ilei ad initium coli, certe non per urinam, ast per sedem egrederentur. De valvulis quidem intestine, quae hactenus chyliferorum consortio destitutae credebantur, praecipue hic sermo est, quae opinio nostro satis invento praeludere videtur. Hocce tamen inventum, quod sensuum testimonio nititur, quodque industriae, non vero opinioni debemus, longe alia includit, uti mox sumus exposituri.
Intestinales valvulae, non solum chyliferorum consortio participant, sed ausim dicere, has solas isto frui privilegio in toto intestino. Nam per novam rationem praeparandi intestina, vasorumque chyliferorum semitas in cavum usque intestini, uti saepius factum est, persequendi, ne umbram horum vasculorum in cava superficie intestini, etsi exterior iis satis referta esset, internoscere potui, nonnisi sero veram huius effectus causam, quam ab initio difficultati regressus tribuebam, intelligens. Nequaquam vero propter hanc difficultatem regressus, quam probe novi, conatus in hacce disquisitione irriti fiunt, ut plerique sibi imaginantur: Haec enim difficultas tandem vinci & superari potest. Verum id accidit propter impossibilitatem res inveniendi & videndi, ubi non sunt, aut ubi acies oculorum pertingere non valet. Vnicum fontem ac originem, nimirum valvulas intestinales, in quibus tanquam aptiore & editiore loco
 
vasa chylifera prudentissime disposita sunt, animadvertere nobis licuit. In summa valvularum crepidine seu fine, oscula chyliferorum sic conspeximus, ut pressione digito, deorsum versus dictam crepidinem facta, liquor foras iniectus, e quibusdam osculis sub tenuissimi roris specie in cavum intestini prosiliret. Quum porro, adhibita summa diligentia, exitum materiae in nulla alia parte valvulae, quam in ima, fieri cognosceremus, hic proinde statuendum esse principium chyliferorum iudicavimus. Intentio quoque erat numerum, dispositionem & conformationem minimorum osculorum simul observandi, si per incredibilem eorum angustiam lubricitatemque valvularum, licuisset. Summa osculorum, quae unaquaque valvula comprehenduntur, incerta est, attamen mediocris, quantum ego coniicere valeo. Numerare eorum plexus per cava intestini distributos non ita difficile est, quoniam in unaquaque valvula unus plexus naturaliter continetur, quare necesse est, ut summa plexuum aequalis sit summae valvularum, simulque distantia plexuum, ut distantia valvularum, quae trium linearum est. Plexuum figura circularis est instar coronae: Nam sicuti in palpebrarum tarsis, ita in limbo valvularum, orificia chyliferorum ea ratione disposita sunt, ut totum ambitum compleant, quod ex eo satis evidens est, quia nulla alia parte valvulae, quam ima, exitus materiae iniectae observatur.
Totum itaque artificium, quodsub hacce chyliferorum detecta structura contentum est, in hoc consistere videtur. Primo, quum chylifera distinctum vasorum genus, cuius actio, parenchyma intestini proprie non spectat, sed chylum solummodo vel liquida eius cavo innatantia, constituent,
 
ob hanc causam sic disposita sunt, ut extra superficiem intestini multum promineant & caput, ut ita loquar, erigant, quia valvulae per circulos concentricos dispositae, profunde in cavum intestini sese demittunt. Propterea quando intestinum chylo aut substantiis quibuscunque liquidis abundat, motuque peristaltico cietur, quando in systole eius parietes propius accedunt, valvularumque diameter minor; viceversa in subsequente diastole latera recedunt, adeoque valvularum diameter maior efficitur, necesse est, ut valvulae una cum orificiis in coronam dispositis, liquidis praeterlabentibus saepius intingantur, sicque repetitis immersionibus & emersionibus, pars fluidissima, quae orificiis chyliferorum quasi afflicatur, ingressum inveniat, regressum vero impediant valvulae frequentissimae dictis vasis inclusae. Secundo quia plurimum interest, ut talis dispositio chylifeferorum, quam minime labefactetur, ideo duplicatura valvulae, ceu theca, inclusa sunt, quia primae viae magis quam caeterae partes iniuriis obnoxiae & expositae sunt: Praecipue vero tubulis chyliferis in situ perpendiculari retinendis, latera valvulae multum inservire videntur, prout natura actionis requirit.
His omnibus circa ortum chyliferorum prolatis manifestum est, in toto intestino valvulas nobilissimas & primarias partes esse, licet usus caeteros hisce assignatos eapropter falsos esse minime censendum sit.
Quod ad reptatum chyliferorum super intestini dorsum spectat, quamquam non ea industria & sedulitate pro reptatu, quam pro ortu inveniendo opus sit, nec rarum sit hodie, intestina videre chyliferis refertissima, in quibus
 
adeo eorum reptatum observare facillimum est; attamen, si recte iudico, tum descriptione, tum delineatione, satis naturae consentaneis caremus: Nam primo, inter intestinorum chylifera & sanguinea vasa, respectu copiae & dispositionis, ingens discrimen invenio, Comparavi in hunc finem utriusque generis vasa, postquam liquoribus convenientibus ea replevissem; & primo intuitu chylifera, sanguineis inferiora numero esse deprehendi; dico primo intuitu: Nam tardare non oportet, quia quum citius dispareant quam sanguinea, facile haec ipsique nervi, pro illis imponunt & pro chyliferis ab incauto pictore accipiuntur, quales errores non infrequenter committi Cavendum ab eiusmodi hominibus sibi relictis solent. est deinde, quando vasa ista chylo adhuc distenta contemplari volumus, a motu, nec non spiritus ardentis affusione, ille enim chylum in fugam vertit; hic vero tingit colore rubente, sicut hocce phaenomenon cum admiratione aliquoties observavimus. Quo pacto per simplicem spiritus ardentis ex frumento destillati affusionem, absque admixtione, color albus in rubrum transmutetur, id equidem conceptu arduum est. Verosimile est, quadam principii salino-sulphurei, per poros vasculorum penetrantis admixtione, hocce phaenomenon generatum fuisse, eodemque forte modo in viventibus, principiorumve haud dissimilium accessione & actione, sanguificationis negotium institui, quia sicuti a succorum alterantium permixtione albedo chyli in intestinis generatur; ita etiam conversionem chyli in sanguinem, a simili causa licet ignota pendere, rationi consonum videtur. Si a nostro scopo minus alienum esset hic inquirere,
 
num inter alias causas, ab usu spirituum ardentium, quorum in toto Imperio tanta est consumtio, incolarum optimus habitus & cutis color florentissimus procedant, uti in hancce sententiam propendemus, amplam sane dicendi materiam haberemus, tum de hacce consuetudine perantiqua, tum de aliis scitu dignis, quae de Russicae Gentis victus ratione, sanitate, morbis, remediis, partimDoctiss. Medicorum aliorumque hominum relationibus, partim experientia propria didicimus. Haec vero in aliam occasionem commodius reiiciuntur.
Itaque, quod ad incessum chyliferorum spectat, quacunque parte intestini, sive anteriore sive posteriore investigatio instituatur, duplex chyliferorum ordo seu ramificatio in conspectum venire solet, de qua tamen hactenus nemo quod sciam, sive iconem, sive descriptionem communicavit. Tum sede, tum forma a se invicem plurimum discrepant. Una, quae profundior adeoque origini propior est, inter vasculosam & musculosam tunicam continetur, ideoque minus conspicua est, & tantum per nebulam internosci potest. Pone unamquamque valvulam conniventem, talis ramificatio arbusculam referens, ad utrumque intestini latus, situque transversali, seu quod idem est, cum fibris annularibus parallelo, locata est, haeque ramificationes sibi tum in uno, quam in altero latere simillimae sunt, absque sensibili tamen communicatione. Per hasce vero ramificationes earumque truncum chylus recta via ad mesenterium tendit. Super haecce chylifera, quaedam alia deambulare vidimus sub extima tunica, quae instar vitri transparens est, quorum ea propter conspectum obtinere facillimum 
 
est. Haec, quia a priorum forma & incessu plurimum discrepant, nervi potius quam ductus chyliferi esse videntur. Nam veluti filamenta in longum extensa, ramificationes prius descriptas ad angulos modo rectos, modo obliquos secant atque propagine penitus carent; ex adverso amplitudine illas superint, hancque fere ab una extremitate ad alteram, ubique aequalem servant. Quamobrem hancce speciem chyliferorum ad singularem finem comparatam esse minus dubitandum est. Id equidem ex eo satis clare apparet, quod per hosce canaliculos incurvos, magis liberos, manifesta inter subiacentia chylifera communicatio locum habeat, quibus adeo chylus via ampliore versus mesenterium deferri potest. Deinde non inter propinquos solummodo, sed etiam inter remotiores ductus, hancce communicationem obtinere eaque uniformi tendentia, ut a ramificationis unius principio seu radicibus versus finem seu truncum alterius, qui in principio mesenterii est, hi protendantur, non minùs perspicue observavimus. Finem quod attinet, ad quem veritatis quadam specie, descripta chyliferorum structura referri potest, is esse videtur, ut, si quando propter varia obstacula, chylus per intimiora vasa, quibus ad me senterium recta via devolvi assuetus est, minus progredi potest, ne retrorsum pelleretur, per altera vasa abduci possit, quae ideo ampliora sunt & nulla divisione gaudent. Propterea officii quadam similitudine, emissariorum nomine satis noto, non immerito appellari possunt.
Proximum nunc est, ut originibus & speciebus chyliferorum, una cum eorum super intestini parietes dispositione perlustratis, nonnulla circa rem satis obviam, sed
 
hactenus praetermissam, scilicet de chyliferorum egressu ex intestino, paucis expediamus. Quum facies intestini duplex sit, anterior & posterior ac in una totidem chyliferorum ramificationes exstent, ac in altera, non immerito quaeritur, num prope intestini finem, ubi mesenterium incipit, utriusque lateris chylifera in communem truncum confluant? an e contrario truncos diversos & distinctos efforment. Facile error & lapsus committitur, si perfunctorie & sine ea circumspectione, qua ad hanc ce disquisitionem opus est, hoc negotium suscipitur. Ideo factum est, ut sine ullo fundamento a plerisque prior sententia adoptata aut silentio praetermissa, nemini vero altera, quae sola vera est, quaeque nostris confirmata est observationibus, perspecta. Igitur duplicem truncum chyliferorum prope finem intestini, unum anteriorem, alterum posteriorem, demonstrante oculo, luculenter conspeximus. Nullum vero inter illos sensibile discrimen datur, nisi quoad locum egressus: ille enim superiori. a. hic inferiori. c, intestini latere ad mesenterium tendit, hancque dispositionem uterque in mesenterio retinet, uti in seqq. palam fiet. De caetero amplitudine quae setam porci aequat nec non externa conformatione, perfecte conveniunt.
Per paria itaque, ex intestino versus mesenterium, vasa incedere chylifera, ex modo dictis manifestum est, quod non minus de vasis sanguiferis intestini verum esse deprehendimus. Attamen rariores sunt chyliferorum quam sanguineorum obstructiones, cuius differentiae ratio, tum a copia, tum a qualitate sanguinis procedere potest. Interdum etiam ipse chylus in suis vasis sistitur,
 
uti exemplo cuiusdam Senis constat, cuius intestina praeter belle conspicua ac turgentia vasa chylifera, frequentissimos passim candicantes globulos, pannici magnitudinem aequantes continebant, ex quorum singulis singula chylifera vascula emergebant, qui eodem modo turgebant atque ipsamet vascula. Verum talia exempla rarissima sunt: Nam ad liberiorem chyli per angustissima & compressa vasa transitum, duo ostia cum duplici trunco concessa sunt: Etsi una harum viarum deficit, per alteram adhuc, quamquam parcius, succi alibilis dispensatio fieri potest.
Quibus intestinis concessa sint chylifera, an omnibus promiscue & qua proportione, an gracilibus duntaxat? id postremo expediendum est. De gracilibus nulla amplius lis est, uno excepto duodeno. Circa reliqua vero hoc notandum est, ea quidem chyliferis non destitui, sed chylo tantum rarissime distendi, ob quam causam inconspicua sunt eorumque existentia in dubium revocatur. Id vero a duplici causa provenire putandum est: Quarum prima est, quod non satis iusto post pastum intervallo, tales homines occidantur & aperiantur; vel enim distributio chyli peracta, vel incipiens est. An mirum in oculos non venire crassorum intestinorum chylifera adeo dissita, ad quae serius & post satiata demum reliqua omnia descendit chylus: Porro ad aliud impedimentum, quod admodum sensibile nobis visum est, hic attendendum est, ad differentiam scilicet intestinorum, item ad raritatem chyliferorum super ea incedentium. Quo enim magis versus finem intestinorum accedis, eo chyliferorum numerus magis decrescit, increscit
 
e contra crassities intestinorum, quo fit ut vascula non eadem facilitate in crassis internoscantur quam in tenuibus quae fere transparent. Ea propter tamen non statim eorum existentia in dubium revocanda est.
Ad mesenterium, ceu vasorum chyliferorum campum, seu quod idem est, ad chyli per cavitatem abdominis incessum, & quae circa hunc forte minus perspecta sunt, ordo nos perducit. Prima observatio numerum chyliferorum in limine mesenterii incedentium, nec non locum hisce proprium respicit, quarum quidem rerum cognitione hactenus destituti, necesse est ut circa chyliferorum & chyli motum, tendentiam, phaenomenaque varia, multa falsa & incerta prolata exstent. Quum ea sit mesenterii humani structura, ut duabus a se invicem distantibus membranis seu lamellis constet, septo crassiore adiposo interposito ita distinctis, ut veluti duplex loculanen um, unum ventrem, alterum dorsum spectans efformetur, jure meritoque Anatomico incumbit, ut quanam potissimum camera chylifera inclusa sunt, an superiore, an inferiore, an vero in utraque simul ita ostendat, ut demonstrationis loco haberi possit, secus circa chyliferorum numerum maximopere hallucinabimur. Iam supra diximus, gemino trunco ex intestino prodire vasa chylifera, uti detracto intestini extimo involucro, quod utriusque mesenterii lamellae productio est, clare apparet. Ex eo sequi videtur, duplicem in mesenterio seriem chyliferorum adesse, unam quidem supra septum, alteram vero inferius infra septum, id quod a nullo Anatomicorum hactenus indicatum est, cuius quidem causa est, quoniam nemo chyliferorum truncorum ex intestino egredientium duas series
 
adhuc vidit & determinavit, quamquam nexus mesenterii cum intestino idem edocere videatur, quemadmodum experimenta anatomica plus quam una vice instituta, id extra omnem dubitationis aleam ponunt. Sic connexum est mesenterium intestino, ut huius medietati septum adiposum, quod duabus mesenterii lamellis interpositum est, firmiter alligatum hacque ratione intestinum in duas partes aequales quasi divisum sit, reflexis supra infraque praedictis mesenterii lamellis, quae intestinum involvendo, in parte mesenterio opposita denuo coniuncta, tunicam extimam efficiunt. Ex eo perspicuum est, ea chylifera, quae e parte intestini anteriore prodeunt, commercium nullum cum posterioribus habere, neque horum coniunctionem cum illis ob crassitiem septi, possibilem aut facilem esse, neque etiam opus esse ad sui exitum, ut tunicam extimam intestini pertundant, uti consideranti patet.
Postquam specie tubuli capillaris, vix setae porcinae mediocris crassitiem aequantis, ad confinia mesenterii uterque truncus pari passu ambulans pervenit, peracto duarum fere linearum itinere, faciem suam subito permutat. Nam momento truncus talis exilis in duos tres quatuorve surculos, vix trunco minores scinditur, qui integrum manipulum tubulorum capillarium constituunt. Eorum nonnulli mox coeuntes, insulas oblongas efformant; alii separatim incedunt, obviamque factis aliis propaginibus inosculantur, mox novus iterum tubulus exsurgit, qui postremo cum plurimis aliis ex toto intestinorum ambitu concurrentibus sic confunditur, ut eum internoscere ac discernere amplius impossibile sit. Caeterum a vasis sanguineis, quae pinguedine obtecta
 
sunt, chylifera satis distare observavimus: Inter ambo enim, tota mesenterii pinguedo sic interiecta est ut ad contactum pervenire non possint, quod multo magis de superiore & inferiore chyliferorum serie intelligendum est, quoniam adhuc magis a se invicem distant, si quidem immediate sub mesenterii lamella in pinguedinis superficie locata sunt, Attamen communicatio omnis inter chylifera primae & secundae speciei eapropter non deneganda est, nam semel propaginem vidimus, è facie mesenterii superiore versus inferiorem, persepti substantiam contendentem & glandulae corpus subeuntem, quae adeo pro communicatione, non tamen immediata haberi potest.
Talis chyliferorum incessus est toto illo spatio, quod est inter intestina & aream illam quae ad universi ductuum chyliferorum systematis congregationem destinata est. Singuli enim trunci, e tota intestinorum circumferentia huc convolantes, quando ad aream istam plurimis glandulis consitam & admodum concentratam perveniunt, ad tantam, ut ita loquar, confusionem ac implicationem rediguntur, quae non solum intuentium oculos mirum in modum afficit, sed quoque singularem in se continere usum significat.
Quamobrem, ut usum paullis per attingamus, non hunc solummodo contextum admirabilem omnium undique ad angulos acutos confluentium vasculorum perpendere oportet sed hoc etiam considerationem meredispositio in utraque mesenterii facie otur, quod eadem culis se sistat. Nam quia bis occurrit, necesse est, ut magnae utilitatis transitusque adeo chyli per hosce meandros indispensabilis sit necessitatis, alias, si una infusionis
 
chyli ratio esset, minime istis ambagibus opus fuisset. Itaque suppono chylum qui ex intestinis successive vasa chylifera ingreditur homogeneum seu similem sibi non esse adeoque in vasculis illis maximam chyli differentiam dari, quia dum chylus in intestinis elaboratur, aliae & aliae particulae variae indolis extricantur, quae emancipatae avolant, vasisque chyliferis successive transportantur; Et hoc quidem eousque non malum aut damnosum esse videtur, quamdiu scilicet vasis adhuc vehitur chyliferis; Sed si chylus sub tot contrariis formis massae sanguineae ingeritur, tum ita tutum non amplius est, quoniam duplex inde malum subsequi potest, vel enim particulae divisim sanguini immixtae nimis dissociantur ac divelluntur adeo, praeter naturae consilium, ut vel nunquam vel tardissime in nexum convenientem pervenire queant, vel particulae sic dissociatae, tumultus & perturbationes excitant, quas servato vinculo minus suscitare valuissent. Quamobrem, ut me expediam, situs, numerus, contextus chyliferorum, verbo, singula quae in praefata dispositione occurrunt, nihil aliud quam prudentem exactamque commixtionem significare videntur: contrariis enim motuum directionibus crebrisque anastomosibus hic occurrentibus necesse est, ut chyli particulae millies locum mutent, suique generis particulis obviam veniant, iisque maritentur, ac probe inter se misceantur, antequam libertatem obtineant effugiendi versus loca destinata, hoc est, receptaculum & ductum Pequeti.
Quamquam versus receptaculum & ductum Pecqueti omnem chylum contendere verum ac indubium sit, modus
 
tamen incedendi chyliferorum in homine fere ignotus aut perperam descriptus est. Praeter generales difficultates, quae ordinarie in horum ductuum administratione obstant, novum impedimentum hic suggeritur a partium superincumbentium molesto situ, & facilitate laesionis, quae ob incredibilem implexum simulque profundam immersionem raritatemque vasculorum chylum vehentium, uti evitari, ita reparari vix potest. Hisce non obstantibus, optatum tamen successum in hacce difficili administratione obtinuisse nobis visi sumus. Praeter usum nobilem, quem praestare diximus laudatum chyliferorum concursum alius non praetermittendus est, scilicet reductio chyliferorum ad minorem numerum; nam chylum per tot distinctos & disiunctos canaliculos in massam sanguineam difficulter ingredi posse, ipsa ratio & ceterorum vasorum leges persuadent. Igitur numerum chyliferorum imminui & reduci, eorum contra amplitudinem augeri omnino concedendum est. Missis, quae super hoc numero, à variis prosectoribus divulgata sunt, ea, prout nobis oblata sunt, paucis describam. Uti chyliferorum numerus ad unitatem se reduci non patitur; ita numerum quinarium ea excedere nunquam observare potui: Quamquam lusum in hisce vasis fieri concedam, quinque perpetuo vasa in cadaver ibus ad hunc finem incisis, versus receptaculum conteridentia clare & distincte numeravi: Sed cavendum esse a lymphae ductibus, ne hos cum illis confundamus & sic chyliferorum numerum temere augeamus. Quod eorum magnitudinem attinet, exce pto uno quod capa cius est, aequalem inter se proportionem obtinent, ad eoque a vasis, quae vocantur primi generis
 
vix differunt. Denique, quanam in abdomine via ad memoratum receptaculum incedant, probe assecutus sum. Nam, postquam remotis removendis, ad pancreas perventum est, ibi ad dextram eius extremitatem cui incumbit oblique & ligamentis tendineis annexum est principium ieiuni, vasa nostra ex mesenterii finibus egredi & apparere incipiunt. Vnum, quod patentius est, 5. sub posteriore & inferiore pancreatis facie sinistrorsum versus incedit, mox venam renalem sinistram adsitasque lumbares glandulas transcendens in proximum receptaculum, eiusque anticam partem terminatur. Reliqua, in antica magis pancreatis facie conspicua sunt, eique veluti fundamento incumbunt: Oblique enim inter duas extremitates pancreatis ascendunt, hinc per partem posteriorem rursus pari numero descendunt, distinctisque canalibus, ad exortum arteriae mesentericae superioris, non quidem in medio receptaculi, sed in eius apice seu principio ductus thoracici inseruntur. Quidam veterum, memoratum incessum super corpus pancreatis in canibus observantes, ea pancreati singularem usum praestare sunt imaginati; Verum potius pancreas illis inservire dicendum esse videtur: Nam, quia pancreas septo transverso & stomacho propius adstat, necesse est, ut chylifera vim & pressionem utriusque sentiant, sicque motus chyli adjuvetur. Deinde a violentis intestinorum distractionibus eo tutiora sunt, quo pancreatis firmiore basi gaudent.
Hactenus de universo systemate chyliferorum tanquam re adhuc nova & ardua, cui anatomicus metu infausti
 
eventus manum admovere detrectat, ne eius fama inde periclitetur. Minus ardua res est chyli receptaculum & thoracicum ductum investigare: Nam hodie a quovis solerti anatomico id postulatur, ut in singulis cadaveribus tam hominum quam brutorum quae sua parvitate se non excludunt, ea perpetuo ante oculos sistere & demonstrare valeat. Varia in hunc finem a viris exercitatissimis excogitata & divulgata sunt artificia, quae hic nolo repetere; ea tantum quae in theatro nostro in usu sunt, communicabo.
In omnibus dissectionibus qua publicis qua privatis ad id semper respiciendum est, ut quae invicem naturaliter cohaerent, ea si fieri potest, quam minime disiuncta, seu per fragmenta demonstrentur: Pulchrum enim est ac utile, partes videre integras, quoad universam structuram quae ad ipsas pertinet, absque mutilatione, cum omnibus administrantibus & ad functionem necessariis particulis, uti in vivente corpore id sese habet. Ex hacce regula sequitur, duplici tantum ratione seu methodo vere anatomica posse tradi seu demonstrari partes, de quibus praecipue hic sermo est, altera cum tota chyliferorum congerie ac proinde cum universo systemate vasorum chylum vehentium, uti modo fecimus & tradidimus; altera cum systemate vasorum lymphaticorum inferioris & medii ventris, uti nunc sumus exposituri.
Incipiendum est in alterutro inguine, quoniam electio arbitrio prosectoris relinquitur. Hinc si in uno difficilius succedit experimentum, in altero tentare idem proclive est. Arbitrio quoque prosectoris relinquitur,
 
an velit ante iniectionem ventrem cadaveris prius aperire nec ne, quia ad successum experimenti id indifferens est. Si denique in utroque inguine ob pinguedinis copiam vel aliud impedimentum irritum fiat experimentum, aperiendum erit abdomen, & detracto peritonaeo ad alterutrum latus pelvis vasa quaesita momento adsunt. Quando propter effluxum lymphae inconspicua sunt, hocce signo internoscere licet nempe albescentis & plani filamenti umbra super venas crurales aut iliacas oblique incedentis, quas ea propter Soli aut lumini obvertere non inutile erit. Quod restat, una iniectione absolvitur. Si in utroque latere iniectio facta sit, omnium lymphae ductuum ex femoribus aa, ex cavo pelvis bb. ex peritonaeo cc. visceribusque totius abdominis prodeuntium incessum, societatem cum vasis sanguineis, transitum per varias glandulas, crebras anastomoses & inde formata retia, plexus & truncos, ipsamque cisternam & continuatum ductum thoracicum uno conspectu observare licet, uti inferius explicabimus. Beneficio huius methodi universalis incidi in rem admodum curiosam, quae forte ob defectum solum praedictae methodi rarius offerri solet: Pauca enim pluralitatis receptaculorum ductuumque thoracicorum tam in brutis quam hominibus exempla prostant. Vid. Pecquetus, Bartholinus, Blancardus, Kerkringius qui triplicem vidit, Louverus, Sylvius, Bourdonus, Taurius, Eduardus. Vium in Ephemerid. nat. Curios. Muraltus in exper. anat. Saltzmannus.
 
Bis primo in virili, ex quo figura desumta est, & deinceps in foeminino subiecto, duplex receptaculum cum duplici canali thoracico perspicue observavimus & praesentibus Illustrissimis Blumentrostiis aliisque demonstravimus. Vasa utriusque lateris lymphatica aaaa. non uti moris est in unum alveum confluebant, sed duplex erat ampulla dextra & sinistra, in quas separatim terminabantur. Nullam inter eas sive in figura sive in longitune
 
differentiam sensibilem deprehendimus, praeter hoc unum, quod sinistra A, tumidior, amplior & quoad situm eminentior dextra B. erat, quae profundius versus pelvim inclinabatur quartae fere vertebrae lumbari insistens. Haecce inaequalitas in causa est, quod ductus thoracicus dexter ad eum gradum altitudinis quo sinister haud assurgat, quoniam scilicet versus inferiorem
 
extremitatem longior est, vice versa quoniam extremitas inferior sinistri brevior est, superioris econtra longitudo maior esse debet, ut veluti mensurae inter utrumque & aequalitatis ratio servaretur.
Reliqua sive receptaculorum sive ductuum thoracicorum conformationem & communicationem spectantia, non minus curiosa & attentione digna erant. Etsi enim per transversas & laterales anastomoses bb. ambo receptacula communicare videantur, communicatio tamen talis est, ut non indiscriminatim ex uno in alterum, sed ex extro solummodo in sinistrum circuitus liquorum locum habeat. Per diverticula ce. deinde utrinque forma arcuum receptaculo appensa, quandam diversionem qua pars liquoris a transitu per totum cavum vesiculae dispensatur, fieri manifestum est, quod pariter de tribus parallelis ductibus ded, ex summo vesiculae dextrae una cum ductu thoracico, ad certam altitudinem ascendentibus intelligi debet: Propterea tota liquoris quantitas non recta seu immediate e receptaculo in ductum thoracicum exsilire potest, sed pars eius aliquanto spatio per memoratos particulares ductus elevatur, antequam ad ductum principalem perveniat.
Quod ductus attinet thoracicos, sicuti duo receptacula ad utrumque vertebrarum latus sibi parallela, ita etiam duo canales unus D. a dextris sub vena cava, alter C. a sinistris sub aorta per totam spinae longitudinem decurrentes in conspectum veniebant, quorum etiam in conformatione & incessu observata diversitas, non sine diversi usus ratione comparata nobis visa est: Nam praeter altitudinis, quae insinistro
 
ut supra indicavimus maior erat quam in dextro differentiam, id discriminis quoque evidentissime adparebat, quod in dextro ea fere rectitudo esset quam in fistula barometri observare solemus. Ad secundam dorsalem vertebram demum insignem efficiebat angulum seu flexuram nec non bifurcationem seu insulam, ex qua nova propago versus sinistrum canalem sese inclinans, simulque cum duobus aliis ramis ex sinistro prodeuntibus ad venam subclaviam sinistram contendens, abscedebat. Dexter sinistro crassior & amplior erat: Sinister econtrario admodum sinuosa & flexuosa via cum crebris & prolixis bifurcationibus * * * * duplicem fere ductum thoracicum mentientibus totoque eius tractu conspicuis incede bat. Priusquam sententiam nostram de hac conformationis diversitate simulque pluralitate receptaculorum & ductuum generaliter exponamus, indicare modum oportet, quo ad exemplum receptaculorum duo thoracici canales in nostro subiecto inter se invicem communicabant. Tribus locis, prope ortum, & in medio per brachia seu tubulos transversos e nec non per memoratam propaginem F e dextri canilis fine productam eam institui communicationem, qualis supra inter duo receptacula descriInter plurima vasa pta est, luculenter conspeximus. lymphatica simul in conspectum venientia, unum monstruose distentum sub clavicula sin stra locatum occurrebat, quod una cum caeteris eo fine repraesentari curavimus, ut quantam lymphae ductus absque ruptura distractionem pati possint, uno hoc exemplo intelligi possit. Ex eo tamen formationem tumorum vesiculosorum, cuiusmodi in
 
articulo observationum anatomicarum exemplum exstat, nondum explicari posse censemus.
Postremo, ut historiae finem imponamus, in iis subiectis in quibus pluralitas tum receptaculorum tum canalium thoracicorum, ad similitudinem descripti casus occurrit, determinandum est quis duorum proprie chyliferus sit? Nam improbabile videtur utroque simul chylum sursum devehi. Quare, si nullum aliud signum, quo differentia haec internosci queat occurrit, suspicari licet (modo conformatio dispar sit) illum proprie pro chylifero habendum esse, cuius sive situs sive conformatio cum cognita structura & situ ordinario maxime convenit, quia nulla ratio est ut in duobus canalibus eundem liquorem tranantibus diversa insit conformation. Propterea in nostro subiecto non immerito pro chylifero sinistrum C. agnoscimus, per quem chylus sicuti per alterum canalem D. lympha, devolvitur.
Caeterum per exempla citata incertum dubiumque fieri videtur, quisnam genuinus & naturae magis consentaneus numerus harum viarum sit? quia infiniti casus dari possunt, in quibus duplici receptaculo ductuque thoracico carere periculosum videtur; Et quia recens & in paucis hominibus tentata fuit haec encheiresis anatomica (ad minimum qua nos proponimus methodo) suspicari licet, an defectu methodi & diligentiae potius quam naturali defectu viae de quibus sermo nunc est, duplices rarius inventae sunt. Quam ob rem suademus, ut vel in utroque inguine, vel ad utrumque latus aqualiculi uti supra dictum est, haecce disquisitio saepe instituatur.
 
Nunc tempus est, ut ea, quae secundante laudata methodo tum circa receptaculum tum canalem thoracicum specie quadam novitatis nobis innotuere, solo veritatis studio exponamus. De differentia inter marem & foeminam prout in utroque sexu hae viae nobis oblatae sunt, etsi ab aliis praetermissa, verba primum facienda sunt. Eandem vero quam in caeteris partibus duorum sexuum, differentiam proportionemque observavimus: In foeminis enim contractiores & exiliores sunt pro maiori parte quam in viris, etsi huius inaequalitatis causam ignoremus. Cogitare licet in foeminis, propter evacuationes solennes quibus obnoxiae sunt necessitatemque alendi foetus, minorem lymphae copiam ex partibus inferioribus refluere, eamque ob causam tanta ductus amplitudine opus non esCaese quam in viris diversa temperie gaudentibus. terum in individuis, salva illa generali in sexu differentia, eam constantiam & varietatem quae a solertibus alias anatomicis obiicitur iconibusque eorum repraesentatur, invenire non potuimus: Nostra enim methodo quae absque flatu & liquoribus spissis, absque expansione perficitur, ea uniformitas semper apparuit, quae communiter in organis nutritioni dicatis, in quibus variationes raro contingunt, observari solet. Loquor de variationibus vere talibus, quae structuram & faciem peregrinam conciliant: Nam quoad variationes minoris momenti, uti sunt crassities, amplitudo, inclinatio maior vel minor &c. tales utique dari concedendum est.
De Receptaculo Pecqueti eiusque vera conformatione per anatomen detecta nunc dicendum est, quae si cum anatomicorum descriptionibus & delineationibus minus
 
concordant, soli naturae & difficultati praeparationis tribuendum est. Postquam tum pinguedinis tum succingentis membranae velamenta, praemissa iniectione, remota sunt, ea receptaculi configuratio apparet, qualis a nemine adhuc observata & delineata fuit, quae idcirco non nisi adhibita singulari attentione ac circumspectione videri & cognosci potest. Non melius quam cum seminis masculini receptaculis comparari illud potest, si tantum multitudinem intestinulorum demas, Plurium enim intestinulorum transparentium per fibrillas colligatorum partim anfractuosorum partim perpendicularium atque inter se communicantium aggregatum est in quo proinde contenta fluida in quendam circuitum agi videntur: Namque primo basis seu fundum A. intestinulo circulum efformanti simile est, cuius duae extremitates ad superius intertiam quandam cavitatem e, dehiscunt: Caeterum toto ambitu hocce intestinulum clausum adeoque coecum est. Eiusdem dextro lateri intestinulum aliud f. connascitur, quòd mox iterum receptum parvam insulam producit. Conspectus praedictarum extremitatum insigni vase chylifero 5. quod ante iacet, impeditus est. Illud enim sinistrorsum veniens, postquam ad receptaculi confinia pervenit, versus latus eius dextrum oblique contendens eo quem diximus loco ad angulum acutum implantatur chylumque in huncce gyrum evomit: Hoc pacto necesse est, ut chylus cui hicce gyrus destinatus est, e dextra in sinistram partem devolutus circuitum instituat.
Parte postica eiusdem gyri, aliud capacius intestinulum g. annexum est, quod particularem cavitatem constituere videtur. Ut huius formatio seu connexio ususque rite exponantur,
 
ab ima pelvi originem repetere necessum est. Utrinque remota peritonaei lamella, ex femoribus, ex tota pelvi contentisque in hac visceribus, numerosi lymphaeductus abe, qui super vasa iliaca oblique ad latus eorum externum transeunt, sursum progredi observantur, quorum dextri ad venarum, sinistri ad arteriarum iliacarum concursum, iuxta venae cavae & aortae truncos glandulasque illacas hobb. exstant; Quando eousque per venerunt, ut propter multam pinguedinem qua memoratae glandulae obsitae sunt ab ulteriore quasi transitu prohibeantur, tum nexus & retia efformant quorum pulchritudinem non parum augent diversa hisce immixta lymphatica rarioris speciei, uti sunt peritonaei cc. & medullae spinalis, quae a nonnullis pro vasis lacteis seu chyliferis perperam accipiuntur. Huic plexui deinde succedunt duo vel tria vascula grandiora ii, pinguedine libera, tum lateri tum dorso venae cavae & aortae accumbentia mox facto exiguo progressu visui sese proripientia, quoniam reliquam viam usque ad partem receptaculi posticam sub vena & sub arteria absolvunt, quas ideo prius removere necesse est, ut tum incessus tum insertio quam utriusque lateris lymphatica dextrorsum & sinistrorsum distincto caudice in receptaculi posteriorem partem, de qua supra, instituunt, in conspectum venire queant. Haec pars postica receptaculig. cum anteriore A. quam chylo dicatam esse diximus, nulla parte communicat.
Ex eo perspicuum fieri videtur, pro utraque fluidorum specie conceptacula propria condita esse, unum in chyli gratiam quod anterius est & ventrem respicit, alterum huic subiacens capacius & dorsum respiciens in lymphae gratiam adeoque
 
ambo fluida invicem non commisceri uti hoc fieret, si in unum alveum effunderentur uti hactenus visum est. Ex una autem contemplatione decursus & tendentiae utriusque fluidi simulque ductuum advehentium praefatae dispositionis causam intelligere facillimum est: Nam quia in homine chylus superne descendit, lympha e contra ascendit, talis motuum contrarietas duplicis conceptaculi necessitatem omnino indicare videtur, ne scilicet alter alteri impedimento esset vel etiam, ne confluentium simul massarum onere cisterna nimium gravaretur aut laceraretur.
Quod denique receptaculi finem attinet, animadvertendum est vice appendicis duos ei canales perpendiculares kk, anteriori posteriorique receptaculo respondentes, in quibus proinde adhuc inpermixta ac divisa fluida devolvi videntur continuatos esse, qui postremo aliquot linearum progressione facta usque ad arteriarum coeliacae & mesentericae superioris glandularumque lumbarium confinia elevantur unumque in truncum confluunt, quem tum situs tum aliorum indiciorum testimonio pro fine receptaculi non immerito reputamus, cuius proinde tota longitudo To linearum est. Cum duobus praedictis canalibus non confundendus est tertius hisce parallelus vasque insigne lymphaticum quod ad receptaculi corpus non pertinet, verum e sinistri renis regione sumto principio ibidem quo duorum praedictorum canalium confluxum esse diximus, termibantur. Caeterum, ut nihil intactum relinquamus, unam circa glandulas receptaculo adsitas mm. quae toties errandi ansam praebuere, animadversionem subiungere non inutile visum est: Primo conspectu inter glandulas
 
lumbares ipsumque receptaculum nulla distinctio apparet, quia propter circumfusam pinguedinem unum veluti corpus continuum efformare, quam suspicionem augent superambulantia vasa chylifera quae ad glandulas aeque ac receptaculum pertinere creduntur: Ex quo factum est, ut singularem inter glandulas & receptaculum familiaritatem in chyli gratiam institutam esse Verum enimvero si ulla in parte multis persuasum sit. certe in locis hisce inaccessis cunctatione opus est; Equidem in glandularum ad receptaculum positu tum vero incessu chyliferorum super glandulas, quid opus est mysterium quaerere? ab una namque situs partium ac dispositionis abdominis ratione potius quam necessitudine aut familiaritate pendere hancce chyliferorum & lumbarium glandularum viciniam unicuique consideranti patet.
Vena alba Eustachii quae immediatae succi alibilis dispensatricis seu ultimae portae ad sanguinem ductusque thoracici seu chyliferi nomine hodie nota est, etsi novarum accessionum minus indiga sit, eam tamen silentio praeterire nostri instituti ratio minus patitur. Idcirco eius quae supra inter receptaculum chyli & seminis virilis receptacula instituta est comparationis memores, praedictam venam albam Eustachii cum parastata variis locis distracta & evoluta variisque hinc inde spiris & circum volutionibus lateralibus constante, non male convenire deprehendimus: Propterea omnium gyrorum & anfractuum ratione habita, hancce venam (ad minimum hominis longitudinem) quae alias in suo situ & connexione naturali thoracis longitudinem adeoque 14. pollices vix excedit, aequare necesse est.
 
Talis vero in aliis animantibus nostra manu dissectis e. gr. in phoca, in catopardo Americanorum, in elephanto dispositio nobis haud oblata est; Cuius discriminis ratio in eo forte consistit, quod in hisce animantibus voracioribus motus chyli raro intermittit, propterea in ductu thoracico semper pleno tales circumvolutiones seu anfractus minus necessarii sunt quam in homine, in quo chylus statis temporibus ac minori copia distributus minus praecipitanter per huncce canalem devolvitur. Deinde, quum in homine maior quam in animantibus ratione destitutis perfectio seu concoctio chyli requiri videatur, ideo fortasse singularis illa fabrica comparata est, ut chyli particulae melius sese expandere certumque caloris gradum in hisce maeandris acquirere valeant priusquam sanguini ingerantur. Denique in illis casibus ubi chylus vel lympha exitum facilem e ductu thoracico invenire minus potest tales anfractus utilissimi sunt, quia sursum nitentibus & in ascensu perpendiculari impeditis humoribus locum cedunt donec illud obstaculum sublatum sit. Si id cito non tollitur, tum sane periculosum est: Nam ut de totali fluxus abolitione quae metui potest nihil dicam, duo funesti status inde enascuntur 1. imminutio succi alibilis & roris in sanguine necessarii, cuius sane defectu sanitatis & virium labefactatio aeque certo quam illius affluxu earum conservatio producitur 2. eorundem succorum in partibus variis stagnatio contra naturae consilium, unde destillationes & congestiones hydropicae; quae minus ab hepatis aliorumque viscerum labe quam a praedicto canalis thoracici aliquali infarctu etsi ignoto proxime generantur.
 
Tribus tantum locis praememorati in vena Eustachii anfractus seu plexus in conspectum veniunt, reliqua canalis parte simplicis ductus parum flexuosi speciem referente, cuius integram & naturalem dispositionem accurate delineatam hic sistimus. Praeter generalem gyrorum compagem quaedam alia in eodem contextu non minus curiosa & scitu digna quae propterea minus praetermittenda sunt, visui se offerunt. Vertebris non ita annexus est canalis thoracicus uti vulgo traditur: Nam plures ex singulis gyris secedentes propagines sub illo ita reflectuntur, ut a dextro latere ad sinistrum progrediantur indeque rursus super eundem via retrograda ad dextrum latus incedant, quibus proinde tam superius quam inferius circumvolutus canalis pyramidis armillarum que laxe cingentium speciem exhibet: Ex quo perspicuum est tum a praedictis orbibus tum vasis sanguineis subtensis & pinguedine substrata suspensum teneri canalem thoracicum, ne contactu spinae humorum praeterlabentium cursus immoraretur. Ulterius res animadversione dignissima circa memoratos plexus nobis oblata est, qua nova ratio ascensus humorum per ductum thoracicum hactenus ignota luculenter demonstratur: Inter inferiorem medium & summum plexum qui minimus est, ea communicatio intercedit qua aditus ex uno in alterum ita patet, ut a trunci principalis ductusque ingressu fluida dispensari hisque gyris absorberi queant: Hanc vero communicationem per quasdam propagines seu rivulos ab uno fasciculo ad alterum usque protensos institui, evidentissime conspeximus: Quamobrem ex tali
 
dispositione minus dubitandum est comparat imhanc esse, ut quaedam humorum praeterfluentium divisio in ea contingeret ea quidem lege, ut minor pars per ductum seu truncum principalem, maior vero ad latera per memoratos anfractus cursum suum absolvat, donec ad superiorem partem canalis perventum sit.
Caeterum satis perspicuum est in homine chylum non perpendiculariter ascendere uti hactenus traditum est, neque talem ascensum cum humana figura convenire, econtra necesse est ut iis a motu recto & perpendiculari multum de clinet eique consequenter adiumenta externa ab autoribus assignata parum aut nihil inserviant. De septo quidem transverso pulcherrimam observationem subiungere non abs re erit. Etsi huic ita adaptatus sit canalis thoracicus, ut in medio processuum ex abdomine versus thoracem ambulare eaque de causa actionem septi indesinenter pati videatur uti omnibus in confesso est, aliquid tamen adiiciendum est sine quo actio praedicta intelligi minus potest. Tres fasciae seu lacerti insignes canalis thoracici principio applicati circa ultimam vertebram dorsalem in conspectum veniunt, quorum etsi valde conspicui sint tum descriptione tum delineatione penitus caremus: Hi partim dextro partim sinistro processui seu appendici alligati versus oppositum latus sic inclinantur, ut a dextris ad laevum & a laevo ad dextrum latus oblique vergentes, super ductus thoracici principium crucem seu decussim efficiant cum hocce solummodo discrimine, quod trium harum fasciarum duae ad dextrum, una ad sinistrum diaphragmatis processum pertineat: Etsi ad regendum forsan lymphae chylique motum promovendumque, hasce fascias comparatas esse satis probabile
 
sit, eodem tamen tempore id forte efficiunt ne in magnis compotationibus aliisque occasionibus nim am plenitudinem receptaculo inducentibus, disrumpi illud aut supra modum dilatari possit.
In canalis thoracici fine seu insertione aliud aeque artificiosum, aeque ignotum quodque pariter usui singulari comparatum est machinamentum observare proclive est. Ante osculum eius a, quod in subclaviae parietem posticum implantatum est, chordae species b. e venae iugularis regione veniens dictoque osculo circumducta apposita est. Eius principium gemino processu seu crure constans sub valvula praedictae venae ostio accumbente conspicuum est, uti diducta valvula id conspicere fas est: Hinc facta crurum coniunctione chorda seu lacertus ad ductus thoracici osculum recta contendens illudque Zonae seu annuli instar cingens ambiensque producitur; Equidem in hocce exili sed eleganti lacerto singularis artificii characteres satis luculentos adeoque sive ad dissepimentum sive munimentum osculi sive directionem chyli aut sanguinis sive actionem propriam valvulae aptissimos internoscere licet: Nam ad valvulae basin chorda memorata sic praetensa & alligata est, ut propter fibram tendineam specie suturae per medium eius ductam, necesse sit valvulam contracta chorda simul contrahi & vicissim explicari; Cuius proinde chordae conformatio & dispositio tam certa tam constans est, ut quando plura oscula occurrunt, quemadmodum tria a nobis observata sunt aliquando, totidem valvulis totidem simul chordarum appendices respondentes in conspectum veniant.
 
Postremo iuxta fibram istam tendineam, veram ac integram habitudinis & configurationis valvulae cognitionem nihil tale opinantes assecuti sumus. Ea quidem primo aspectu speciem valvulae bivalvis refert, quia propter subtilitatem administrationisque difficultatem difficile est omnia promte ac sufficienter uti decet perspicere: Postmodum adhibita maiore diligentia constat eam neque ad bivalvium neque ad semilunarium sed distinctum valvularum genus reducendam esse: Namque super foramen seu osculum ovale quod transversim locatum est, sic adaptatam vidimus valvulam ut fimbriae totam osculi circumferentiam occupanti similis esset; Ad haec non aequaliter lata & ampla est praedicta fimbria, sed ea parte seu extremitate, qua fibra tendinea chordae supra memoratae eam pertransit amplior latiorque est quam toto alias ambitu, quo efficitur, ut singularis cuiusdam ac novae valvulae characterem prae se ferat.