DE
MENSURA VIRIUM
CORPORUM
Autore I. Hermanno.
1.
VIs corporis cujusque, consentientibus Mechanices scriptoribus omnibus, denotat potentiam motum efficiendi, vel in hoc ipso corpore cui haec potentia in esse intelligitur, vel in aliis corporibus ab ipso diversis. Nullum enim corpus vere quiescens talem potentiam motricem habere potest, sed vi tantum inertiae praeditum est, qua, vi in ipsum agenti, resistit.
2. Sermo autem hic est de corpore, vere quiescente, & hoc nomine intelligimus non simpliciter illud quod apparenter tantum quiescit, sed illud potius quod
 
omni conatu ad motum destitutum est. Dantur enim corpora quae, etiamsi actu ipso non moveantur, conatum tamen habent ad motum, qui vero conatus propter interposita impedimenta inefficax est. Sic corpus grave plano cuidam horizontali incumbens apparenter quidem quiescit, quia planum in quo est descensum ejus impedit, sed non ideo tamen vere quiescit, quandoquidem conatum descendendi habet, qui in descensum actualem erumpet, simulatque planum corporis descensum impediens ablatum fuerit.
	Ingens ergo discrimen est inter potentiam quae motum actualem producit, & potentiam quae tantum in simplicem conatum definit. Haec enim est tantum Vis mortua, illa vero vis viva vocatur. Itaque corpus filo appensum, vel plano cuicunque insistens vim mortuam tantum habet. Sed si actu ipso movetur, tunc vim vivam habere, dicetur.
Omnis autem scientia Mechanica versatur in eo, ut mensuras idoneas inveniamus juxta quas tum vires mortuas corporum, tum vires vivas recte aestimare liceat. Ex quo apparet veram doctrinam virium nonnullius momenti esse, adeoque dignam quae diligenter & caute excolatur. Etiamsi vero circa vires mortuas nullae sint controversiae, ut sunt circa vires vivas, ab iis tamen initium faciam.
	Quantum ergo ad vires mortuas attinet earumque mensuram: Haec mensura inventu difficilis non est. Modica enim attentio adhibita manifestabit unicuique, quod pondus cujusque corporis mensura sit ejus vis mortuae, in quantum haec vis manat ex principio gravitatis. Hanc restrictionem addidi, quia alia datur species vis mortuae in corporibus, quae non fluit ex principio gravitatis,

 
& hujus speciei vis mortuae sunt vires centrifugae corporum in gyrum actorum. Quotiescunque enim corpus aliquod uniformi, aut etiam quocunque variato motu peripheriam circuli aliusve curvae describit, fingulis motus hujus momentis conabitur motum suum profequi in directione tangentis circuli vel curvae in eo puncto in quo est: Singulis ergo momentis mobile conatur a peripheria circuli, vel a curva recedere in directione perpendicularis ad tangentem per centrum gravitatis corporis tranfeuntis, sed quoties mobile reapse non potest recedere a peripheria circuli vel curva & tantum conatum habet recedendi, hic conatus est vis mortua. Conatus enim centrifugi cum gravitate comparari possunt, suntque adeo vires centrifugae & gravitas quantitates homogeneae. Jam vires mortuae cujuscunque sint speciei sunt massis corporum proportionales, si caetera sint paria: hoc est, si gravitas in utroque mobili sit eadem; aut si ambo mobilia in cedant aequali celeritate in circulis aequalibus. Hoc probatu facillimum: incumbant plano cuidam horizontali & immobili corpora duo inaequalia, minus A & majus B, utrumque tantam vim in planum exseret, quantum est ejus pondus, quia hoc planum descensui amborum corporum directe oppositum & immobile est; est vero pondus majoris B ad pondus minoris A, ut massa ipsius B ad massam ipsius A, hoc enim passim receptum est, ergo vis mortua corporis A est ad vim mortuam alterius B, ut massa A ad massam B. Res ergo ita se habet cum viribus mortuis a gravitate pendentibus, idemque de iis quae a viribus centrifugis fluunt, facile ostendi potest; nam quia (hyp.) ambo corpora A & B aequali celeritate in
 
circulis aequalibus in gyrum aguntur, si B majorem habet virtutem centrifugam quam corpus A, id venit a massa, propterea toties vis centrifuga corporis B major est vi centrifuga corporis A, quoties massa illius B major est massa hujus A. Est ergo, ut vis mortua B proveniens ab ejus vi centrifuga, ad vim corporis A, ita massa B ad massam A.

Pari ratione ostendi potest, quod, si intensitas gravitatis in diversis corporibus, aut intensitas vis centrifugae corporum in diversis circulis gyrantium, diversa sit, vires mortuae futurae sint in ratione composita ex massis corporum & intensitatibus gravitatis, aut viribus centrifugis corporum circulariter motorum. Per intensitatem vero gravitatis aut vis centrifugae intelligo, gravitatem seu pondus, quod corpus cujus massa est ut 1. habet in diversis, distantiis a centro gravium, vel vim centrifugam quam idem corpus in diverso statu motus circularis habet. Tantum de viribus mortuis.
	Quam vero rationem habet vis mortua ad vim vivam? ad hanc quaestionem probatissimi quique Autores respondent, quod vis viva infinita sit prae vi mortua, & legi merentur ea, quae hac de re habent Galileus, Torricellius, Joh. Alph. Borellius & alii, qui omnes dedita opera probare conati sunt tum experimentis, tum etiam rationibus, vim percussionis infinitam esse, si cum simplice pondere vel gravitate corporum eam comparare velimus. Superfluum duco eximioru virorum argumenta huc transcribere, quippe quae in ipsorum operibus editis legi & ponderari possunt, & super hac re nulla controversia est inter Peritos. Id unicum ergo hoc loco monebo, praeclarissimos illos Philosophos
 
accuratius locuturos suisse, si vim percussionis, & gravitationem corporum quantitates heterogeneas, adeoque comparationis incapaces dixissent; quemadmodum Cartesius de hisce virium speciebus locutus est, qui(Epist. 74. Part. 1.) ad P. Mersennum expresse scribit, quod vis ea quae ponderi ad aliquam altitudinem attollendo sussicit duas semper dimensiones habeat, illa vero quae sustinendo ponderi in quolibet hujus altitudinis puncto sussicit, nunquam plures dimensiones habeat, quam unam, ita ut hae vires perinde inter se differant ac superficies a linea, ac propterea rationis incapaces sint. Hoc idem de vi percussionis & de gravitatione corporum est dicendum, illa enim est vis viva haec vero vis mortua. Quae in hoc paragrapho strictim tantum diximus in sequentibus clarius probabuntur, posteaquam de mensura virium vivarum loquuti fuerimus.
	Non una omnium est sententia circa rationem quam vires vivae inter se servant. Plerique enim autumant has vires sequi rationem impetuum corporum, seu quantitatum motus, hoc est, quod vires vivae duorum corporum sint in composita ratione massarum & celeritatum. Ita sane universa pene Mechanicorum cohors sentire videtur . Qui vero cum Illustri Leibnitio sentiunt, paulo aliter statuunt, vires illas vivas in composita esse ratione massarum & duplicata velocitatum corporum. Hanc thesin Leibnitius primum inseruit Actis Erudit. 1686. pag. 161. eamque ex gemino principio deduxit 1. quod unumquodque corpus grave, abstrahendo ab omnibus motus impedimentis externis, verticaliter cadendo vim acquirat ascendendi ad ipsam altitudinem, ex qua cecidit. 2. Quod vis qua opus est ad
 
elevandum grave A unius libras ad altitudinem quatuor ulnarum, praecise aequalis sit vi qua aliud corpus grave B, quatuor librarum attolli possit ad altitudinem unius ulnae. Ex quibus ipsi facile suit concludere, quod vires corporum sint ut facta ex massis in quadrata celeritatum. Certitudo autem hujus conclusionis pendet a certitudine principiorum, quorum primum nemini negatur, & alterum quoque cum hac restrictione si tempora ascensuum aequalia suerint, ab omnibus admittitur. Hoc sensu saltem D. Abbas Catelanus qui in Novellis Reip. litterariae 1686. pag. 577. Cartesianorum partes adversus Leibnitium in se suscepit, secundum Leibnitii principium admisit, praetendens tamen eo turpiter abusum esse Leibnitium, quod illud corporibus quae inaequalibus temporibus altitudines suas absolvant, applicuerit, cum tamen motibus tantum isochronis, quoties quinque machinis vulgaribus applicatur, quadrare possit. Nempe Catelanus & alii Cartesianum principium de quo nunc agitur, ideo tantum de motibus isochronis intellectum voluerunt, ut spatia mobilibus describenda possent in celeritates convertere, & vires corporum, quantitatibus motus eorundem proportionales facere, nam in motibus uniformibus & isochronis celeritates sunt ut spatia. Leibnitius vero clare ostendit in iisdem Novellis 1687 pag. 131. nulla opus esse consideratione temporis in aestimatione virium corporum, & Cartesius ipse, qui (Epist. 73. Part. 1.) hoc principio utitur, quodneque major, neque minor vis requiritur ad aliquod corpus grave certam ad altitudinem elevandum, quam ad elevandum alterum minus grave ad altitudinem tanto majorem quanto ipsum minus grave est; vel ad elevandum aliud gravius ad altitudinem tanto minorem, nullam
 
temporis mentionem injicit, etiamsi illud potentiis mechanicis, quibus motus isochroni obtinent, applicuerit. Imo vero in Epistola sequenti expresse haec monet: Primum illud quo possit quis in hoc praeoccupari, est, quod plurimi solent spatii considerationem cum temporis aut celeritatis consideratione consundere; ubi statim subdit haec: ita in vecte vel in bilance supposito quod unus radius alterius sit duplus et pondus breviori radio alligatum itidem duplum illius quod longiori radio sit annexum, ita ut sint in aequilibrio: ubi dicendum esset aequilibrii hujus causam esse, quod si pondus majus attolleret minus, aut ab eo attolleretur, tum majus illud pondus non pertransiret, nisi subduplum spatium ejus quod minus pertransit: illi dicunt, quod duplo tardius moveretur, qui quidem error eo deterior est, quanto agnitu difficilior. Sepositam ergo vult Philosophus considerationem temporis aut celeritatis, a consideratione spatii, in aestimatione virium vivarum, & in hoc ipso plus artis se ostendisse contendit,quam in ulla alia ejusdem scripti statici parte. Ipsemet ergo Cartesius cum Leibnitio sentire quadantenus videtur.
	Vulgaris opinio, quod vires vivae sint ut impetus seu quantitates motus corporum, sundari videtur in principio nemini quidem negando, sed male adhibito, nempe in hoc axiomate, quod effectus proportionales sint causis suis adaequatis. Plerique saltem communem virium aestimationem ex hoc axiomate deducunt: Nam si vis alicujus corporis est potentia ejus motum efficiendi, haec potentia consideranda veniet instar causae, & motus productus instar effectus; quare potentia dupla, tripla vel ad libitum multiplex, producet motum duplum, triplum &c. vel aeque multiplum; hoc ergo pacto vires vivae corporum
 
forent ut quantitates motus seu impetus, non ergo liquet cur hae ipsae vires debeant esse ut facta ex massis corporum in quadrata celeritatum, ut Leibnitius docuit.
	Non negamus speciosum esse hoc argumentum, sed nihilo tamen verius illud arbitramur. Non inficiamur, quod causae sint effectis suis proportionales, id enim recte intellectum & legitime applicatum non modo negari non potest, sed ipse etiam Leibnitius admittit aliis verbis, cum statuit inviolabilem esse aequalitatem inter causam plenam & effectum integrum: reapse enim causa eatenus causa est, quatenus effectum suum edit, adeo ut hic effectus & causa quae ipsum edidit aequipolleant, quod si est: qua ratione causa agens augetur vel minuitur, in eadem ratione augebitur quoque vel minuetur effectus. Sed negamus quod motus corporis seu impetus quatenus hic exponitur per facta ex massa in celeri a em corporum, integer & adaequatus sit effectus potentiae agentis, sed potius altitudines seu spatia per quae corpora ascendere possunt, assumenda essent pro mensura effectuum quos potentiae in haec corpora agentes edere possunt, nec enim, vel ipso Cartesio judice, haec spatia cum celeritatibus aut temporibus sunt consundenda. Celeritates enim sunt tantum entia modalia & incompleta, secus ac spatia quae corpora ascendendo conficiunt. Ad hoc praeterea accedit, quod effectus per quantitates motus expositi, non sint capaces mensurae accuratae. Genuina enim mensurandi lex poscit, ut id praecise, qnod pro mensura assumimus, semel vel pluries contineatur vel replicetur in rebus mensurandis, id autem in corporibus diversis celeritatibus latis evidenter non obtinet, etsi enim (ut exemplo Leibnitiano utar) tria corpora aequalia & aequivelocia
 
praecise triplo plus habere potentiae agnoscam, quam eorum unum, quia una eademque mensura etiam hic ter repetitur, ter enim repetitur corpus certae quantitatis qualis suit singulorum, non tamen ideo statim concedi potest, corpus tres celeritatis gradus habens, ter continere corpus ipsi aequale unum habens velocitatis gradum, quia in hoc posteriori exemplo communis mensura non eodem modo replicatur in majori quantitate, quo replicabatur in primo exemplo; in hoc enim ens substantiale, hoc est, corpus gradum unum celeritatis habens replicatur ter, in altero vero exemplo celeritas quae est ens modale & incompletum unius ejusdemque rei substantialis seu corporis nostri, replicatur ter, quare non uno eodemque modo minus continetur in majori in duobus hisce exemplis.
	Leibnitius praeterea in pluribus locis, nempe in Actis Erudit, 1690. pag. 235. s. 1691. pag. 439. & 1695. pag. 156. & alibi contradictionem apertam seu absurdum nasci ostendit ex eo, si vires vivae aestimentur per quantitates motus corporum. Supposuit enim globum aliquem A, cecidisse verticaliter ex altitudine unius pedis, & cum velocitate in fine hujus altitudinis acquisita motum aequabilem in plano horizontali continuantem, impegisse in globum subquadruplum & quiescentem B, & in hunc quicquid motus & virium habebat transtulisse, adeo ut globus B, hoc impactu quatuor celeritatis gradus acquisiverit, & juxta systema ordinarium vim aequalem illi quam globus A, casu ex altitudine unius pedis obtinuerit; ostendit deinceps Leibnitius, quod, cum globus B, motum suum a globo A acquisitum verticaliter in altum convertens assurgere possit
 
ad altitudinem 16 pedum, ope vectis cujusdam attollere possit globum A ad altitudinem plusquam triplo majorem ea, ad quam idem globus A assurgere poterat cum vi quam casu ex altitudine unius pedis acquisiverat. Jam contradictio & absurdum in eo situm est.
Habemus duo corpora quorum A habet massam ut 4, celeritatem ut 1; alterum B massam ut 1 sed celeritatem ut 4, quae viribus aequalia statuuntur, cum tamen globus B, cum vi sua corpus aliquod, alteri A aequale, attollere possit ad altitudinem majorem tribus pedibus, corpus vero A, tantum vim habeat se se attollendi ad altitudinem simplam unius pedis. Quare corpus B simul & eodem tempore vim majorem & vim aequalem habet vi corporis A.
Papinus contra quem Leibnitius hoc argumentum urserat in Act. Erud. locis cit. aliud replicandum non invenit, quam hoc, per vires naturae impossibile esse, ut motus globi A transferatur in alterum quiescentem B, sed cum postea Leibnitius ostendisset, quomodo hoc fieri possit, atque vectis consideratione ad id usus esset, excepit, nullos dari vectes perfecte rigidos et inflexiles. Sed tam levi opera vis argumenti non eluditur. Largiamur quod motus alicujus corporis in aliud inaequale corpus transferri non possit, largiamur itidem nullum in rerum natura dari vectem rigidum & inflexilem, nihil profecto decedet vi argumenti; nam fieri potest, ut globi A & B, qui ratione massae sunt in ratione quadrupla, aequales habeant motus quantitates, idque sine suppositione quod motus unius transeat in alterum, aut quod dentur vectes rigidi & inflexiles; itaque fieri potest ut minor B, motum suum in altum convertens assurgat ad altitudinem
 
16 pedum, & si hoc est, agnoscendum erit, quod globus B attollere possit globum A ad altitudinem plusquam 3 pedum, sive detur vectis perfecte rigidus & inflexilis, sive minus: salvum ergo manet Leibnitii argumentum non obstantibus Papini exceptionibus.
Ex dictis ergo quadantenus liquere autumo, quam lubricum & inconstans sit negotium vires corporum per quantitates motus aestimandi, idque tanto magis, quod celeritatis considerationem in hoc subjecto Cartesius ipse excluserit loco supra jam citato, nempe in Epistola 74. Part. 1. ubi inter alia haec habet: nihil de celeritate bene et solide dici potest, nisi prius recte explicata gravitate totoque simul mundi systemate, et si vero circa hanc propositionem paulo aliter jam sentiunt Recentiores, ex ea tamen patet, quod ad aestimandas vires non necessum putarit Philosophus ad celeritates attendere, sed potius ad resistentias quas corpora vincendas habeant, ut in eadem epistola expresse patet.
10. Quoniam ergo quantitates motus corporum non sunt effectus integri & pleni potentiarum in corpora agentium, nondum inferre licet ex eo, quod causae effectis suis adaequatis proportionales sunt, vires vivas corporum proportionales esse quantitatibus motus eorundem, ut passim supponi solet: & hanc ob causam indagandum restat, quinam ergo sint effectus illi adaequati & reales virium vivarum? Cartesius ipse jam pridem ejusmodi effectus reales in laudata epistola indigitavit, quando ad resistentias viribus ascensionalibus superandas attendere, obiter saltem, praecepit. Hoc modo enim habemus effectus mensurandis viribus idoneos: nam propositio haec, Quod omnia impedimenta motus quae
 
vim aliquam extinguunt simul sumta, huic vi aequalia sint, aeque clara & certa esse videtur, ac ullum aliud Geometriae axioma, & eodem redit ac si diceretur, omnes partes alicujus totius et hoc totum ipsum aequalia esse: nam singula impedimenta totidem partes de vi corporum tollunt, & universa totam vim. Dispiciendum ergo restat, quaenam sint impedimenta illa quae vires corporum exhauriunt? ipsa gravitas jam tale est, nemo enim ignorat, quod corpus aliquod data cum celeritate verticaliter in altum projectum motum suum non continuet in infinitum, sed ad certam tantum altitudinem pertingat; ascendere autem deberet in infinitum, si nullam resistentiam nullumque motus inpedimentum subiret; adeoque ex eo, quod limitatam tantum altitudinem conficiat quam transilire non possit, necessario concludendum, id venire a resistentiis, quas superare debeat dum ascendit; hae vero resistentiae non proveniunt solum ab aere corpus alcendens ambiente, sed potissimum a gravitate. Nam si a solo Aere venirent, Corpus illud in Aere rarissimo ad quam liberet altitudinem assurgere deberet, quod cum non siat, concludendum est, dictam altitudinem gravitatis corpori resistentis indubitatum indicium esse: gravitas enim est vis illa qua corpora jugiter versus tellurem pelluntur, propterea haec vis, quippe contraria vi ascensionali, instar resistentiae jam spectanda venit. Hoc, ni fallor, adeo clarum est, ut fusiore probatione non videatur opus: Sed non aeque evidens forte videbitur, quomodo haec resistentia a gravitate proveniens mensurari debeat? Veruntamen unusquisque qui attenderit, quod corpus ascendens in singulis altitudinis suae describendae punctis aequaliter in terram gravitet, non potest non videre,
 
summam resistentiarum corpori ascendenti superandarum optime exponi per factum ex altitudine ascensus in pondus corporis; & cum haec resistentiarum summa (per superius dicta) vi corporis initio ascensus aequalis sit, liquet, hanc ipsam vim vivam mensurandam esse per hoc factum ex altitudine ad quam corpus ascendit, in pondus ejusdem corporis. Quod si vero praeter opinionem id nondum satis evidens atque probatum videbitur iis qui pro adversa parte stant, demonstrationem hujus rei pleniorem dabo in sequentibus. Nunc vero ad alia pergo.
Inter innumera alia motus impedimenta & illud quoque ad mensuram virium aptum est, quod ab elastris aequalibus, & ad aequalem tensionis gradum perducendis petitur. Jam pridem Celeberr. Joh.Bernoulli ostendit, quod corpus aliquod A duos habens celeritatis gradus quatuor elastris similibus & aequalibus ad eundem tensionis gradum adductis vim suam exhauriat, dum idem corpus A unicum habens celeritatis gradum unico tantum elastro ad parem tensionis gradum adducto vim suam exhaurit; talia vero elastra aequalia & aequaliter tensa sunt effectus adaequati accuratae mensurae capaces, quos vires illae corporis A, modo 2 modo 1 celeritatis gradus habentis edere possunt; quoniam vero effectus corporis celerioris ad effectum tardioris est, ut 4 ad 1, manifestum est utique, quod hi effectus sint in duplicata ratione celeritatum. Argumentum vero ipsum Celeberr. Viri, brevitatis causa hic non adduco, quod illud dilucide expositum legi possit in Cel. Wolfii Elementis Mechanicae pag. 594. Paragr. 275.
Hoc idem alia adhuc ratione eleganter ex elastrorum theoria deduxit Celeb. s’Gravesandus in Elementis Phyfices pag. 112. Tom. 1.
 
11. Eadem virium mensura haberi potest exregulis motus quae obtinent in collisione corporum, quemadmodum ante complures annos jam ostendi. Sit globus A, 2 velocitatis gradibus praeditus, qui in plano horizontali incedens, incurrat in alium globum, sed quiescentem B=3A; huic ergo dabit celeritatem ut 1, & retrocedet A cum celeritate 1. Impingat deinceps hic globus A cum sua celeritate 1, in alium globum quiescentem C=A, ipsique etiam dabit celeritatem 1, & motus ejus hoc secundo impulse sistetur. Haec vero omnia ex notissimis regulis motus corporum elasticorum levissima opera eliciuntur. Habemus ergo hic globum A, qui duobus impulsibus in singulos globos quiescentes B=3A, & C=A, celeritatem eandem transfundens, ut ita loquar, ad quietem redigitur, vimque suam amittit; eundem ergo effectum praestitit, ac si globo D=4A=A+3A celeritatem 1 impressisset, & globus idem A cum celeritate 1, alii sibi aequali uno impulsu itidem velocitatem 1 imprimet, & ad quietem redigetur, est ergo effectus globi celerioris ad effectum tardioris, ut 4A ad A, hoc est, ut 4 ad 1. Hanc ob causam est vis celerioris ad vim tardioris, ut quadratum celeritatis majoris ad quadratum celeritatis minoris.
Nec aliter se res habet cum eodem globo A, cum habet 3 gradus celeritatis: impingat enim primo in globum quiescentem B=5A, & post hunc impulsum retrocedet cum celeritate ut 2, in patientem vero B transferet celeritatem 1. Impingat secundo globus A cum residua velocitate 2, in globum quiescentem C=3A, iterumque hoc secundo impulsu unius gradus velocitatis
 
jacturam faciet, & patiens globus C celeritatis gradum 1 acquiret. Restabit hoc modo globo agenti A celeritas I post secundum congressum. Quod si denique cum hac celeritate in globum aequalem sed quiescentem D incurrat, quiescet post hunc tertium impulsum, & patiens globus D eam celeritatem 1 quam agens A habebat, obtinebit. Quare globus A cum velocitatem 3 habet, motum suum vel potius vim suam omnem transferre potest in globos B=5A, C=3A, & D=A, ita ut singulis det eandem celeritatem 1. Sed idem globus A celeritate 1 praeditus, vim suam in unicum tantum globum ipsi aequalem ita transferre potest, ut patienti globo eam impertiatur quam ipse agens ante conflictum habebat. Quare vis globi A habentis celeritatem 3 est ad vim ejusdem cum celeritate 1, ut 5A+3 A+A=9A ad A, hoc est, ut 9 ad 1, id est, in duplicata ratione celeritatum.
Hoc idem semper eveniet, quaecunque sit ratio celeritatum, & sane curiosus hac in re sese prodit symbolismus inter corpora quae datis velocitatibus verticaliter in altum projiciuntur, & corpora quae iisdem velocitatibus alia corpora quiescentia impellunt. Altitudines enim in quarum summitatibus singulis corporis ascendentis celeritas initialis uno gradu decrescit, in eadem prorsus sunt ratione numerorum imparium, in qua sunt massae corporum quibus quiesentibus successivis ictibus unus celeritatis gradus imprimitur a corpore totidem celeritatis gradus initio habente, quot corpus ascendens habebat a principio ascensus, quae celeritas integra corporis percutientis, singulis ictibus uno itidem gradu minuitur. Verbi gratia, corpus A quod cum celeritate

initiali 2 ascendit, in summitate altitudinis 3 pedum jacturam faciet unius gradus celeritatis, & in summitate altitudinis sequentis supra modo dictam altitudinem, alterum gradum similiter amittet: novimus enim quod corpus cum sua celeritate 2 ad altitudinem 4 pedum assurgere possit, abstrahendo nunc a resistentia aeris aliisve motus impedimentis. Similiter corpus A cum celeritate 2, impingens in globum quiescentem B=3A, hoc primo ictu unum celeritatis gradum amittet, & si cum residua sua celeritate 1, porro incidat in globum quiescentem C=A, & haec ipsi secundo hoc impulsu velocitas adimetur. Quod si idem corpus A ascendat celeritate initiali 3, ut ad altitudinem 9 pedum pervenire possit, in summitate primae altitudinis, pedum, perdet velocitatis gradum 1, in summitate altitudinis secundae 3 pedum sequentis post primam, perdet adhuc gradum unum, ac denique in summitate altitudinis tertiae unius pedis sequentis post secundam, amittet tertium suum celerit. gradum. Quid fiet jam eidem corpori A si tribus vicibus successive impingat in globos quiescentes 5A, 3A, & A, in primum celeritate 3? eveniet nempe ut primo ictu amittat gradum 1, & si cum residua celeritate 2, impingat in globum 3A, perdet alterum gradum velocitatis, & cum eo qui remanet in corpus tertium A impingens mulctabitur tertio & ultimo celeritatis gradu. Haec omnia ex doctrina motus gravium, & regulis communicationis motus ultro fluunt.
12. Imo hae regulae communicationis motus non ineleganter deducuntur ex mensura virium vivarum corporum, quam hic probandam suscepimus, modo hoc unicum principium admittatur: quod aedem virium quantitas
 
in percussione corporum conservetur, quae erat ante conflictum. Sint enim globi quorum massae A & B, velocitates eorum ante conflictum a, & b, & post conflictum x, & y. Principium ergo istud praebet aequationem Aaa+Bbb=Axx+Byy, quam fundamentalem appellare liceat; nam secundum nostram virium aestimationem vires globorum A & B, ante concursum sunt ut Aaa, Bbb, & vires eorum post collisionem Axx, Byy; inveniendae ergo restant ex aequatione fundamentali aestimationes litterarum x & y. Hoc autem praestitu est facilimum; intelligantur enim motus globorum A & B eorumque conflictus peragi in spatio mobili, velut in navi, quod spatuim celeritate indefinite parva dv feratur, in easdem, si velis, partes in quas globus A tendit, hoc modo videbuntur ex loco immoto velut ex ripa fluvii in quo navis, vel spatium mobile vehitur, globi A & B moveri, antequam congrediantur, velocitatibus a+dv & b+dv, & post congressum, velocitatibus x+dv, & y+dv, quare si in locum celeritatum a, b, x & y aequationis fundamentalis, sufficiantur eaedem celeritates velocitate adventitia spatii deferentis auctae, etiamnum manebit aequalitas, nempe Aaa+2Aadv+Adv2,+Bbb+2Bbdv+Bdv2=Axx+2Axdv+Adv2+Byy+2Bydv+Bdv2, vel deletis iis quae se mutuo destruunt, Aaa+Bbb+2Aadv+2Bbdv=Axx+Byy+2Axdv+2Bydv, quod si vero ab ista auferatur aequatio fundamentalis Aaa+Bbb=Axx+Byy, restabit aequatio 2Aadv+2Bbdv=2Axdv+2Bydv, quae per 2dv divisa, praebet Aa+Bb=Ax+By. Vel transponendo Aa—Ax=By—Bb, aequatio vero fundamentalis suppeditat hanc, Aaa—Axx=Byy—Bbb, quae ulterius ad praecedentem applicata, dat pro aequatione resultante
 
a+x=y+b. Elicuimus igitur ex aequatione fundamentali Aaa+Bbb=Axx+Byy, has duas Aa+Bb=Ax+By, & a+x=y+b; quarum prior manifestat, quod commune centrum gravitatis binorum globorum A & B aequali celeritate ante & post conflictum moveatur: Nam  (Aa+Bb)/(A+B) est celeritas huius centri gravitatis ante concursum, & (Ax+By)/(A+B) est celeritas eius post collisionem. Altera vero aequatio resultans indicat, eandem esse accedentibus globis ante impulsum velocitatem respectivam, quae corporibus recedentibus post impulsum.
Iam ex inventa aequatione a+x=y+b, elicitur y=a—b+x, quae aestimatio in Aa+Bb=Ax+By suffecta, praebet Aa+Bb=Ba—Bb+Bx+Ax, ex qua elicitur x=(Aa—Ba+2Bb):A+B. Quare y(=a—b+x)=(2Aa—Ab+Bb):A+B. Quae celeritates ex unico illo assumto principio, & mensura virium Leibnitiana erant eruendae.
13. AEquationes modo inventae aestimationes litterarum x & y, definientes, praebent eas ipsas regulas motus ex percussione, quas Wrennus, Wallisius, Hugenius, Mariottus & alii pro corporibus elasticis jam pridem dederunt, & aliis fundamentis superstruxerunt. Quae ergo in praecedenti §. invenimus probandae thesi nostrae, quod vires vivae corporum sint ut facta ex massis in quadrata celeritatum, optime inservire possunt, adhibendo conclusionem instar praemissae, & ex hac deinceps eliciendo, quod sit Aaa-+Bbb=Axx+Byy. Nam si m significet altitudinem verticalem per quam descendens grave A motu naturaliter accelerato, in termino ejus inferiore velocitatem a acquirit, n vero altitudinem in cujus imo B suam celeritatem b motu pariter accelerato,
 
acquirit, item p & q sint altitudines quas globi iidem A & B cum suis celeritatibus initialibus x & y motu naturaliter retardato conficere possunt; eruntque m, n, p, & q proportionales quadratis celeritatum aa, bb, xx, & yy, eodem ordine sumtis; surrogatis ergo in praecedenti aequatione pro aa, bb, xx, & yy altitudinibus illis proportionalibus, resultabit aequatio Am+Bn=Ap+Bq, vel etiam haec (Am+Bn)/(A+B)=(Ap+Bq)/(A+B). Iam vero fractio ad sinistram denotat quantitatem descensus communis centri gravitatis globorum A & B dum altitudines m & n perlabuntur, & fractio quae est ad dextram designat quantitatem ascensus eiusdem centri gravitatis communis globorum A & B dum ipsi per altitudines p & q assurgunt. Quare concludendum, eandem esse quantitatem descensus communis centri gravitatis globorum A & B ante conflictum, cum quantitate ascensus eiusdem post conflictum, supponendo quod globi A & B motus in conflictu acquisitos verticaliter in altum convertant, perinde ac supposuimus velocitates eorundem quas ante congressum habebant, acquisitas suisse descensu accelerato per eas altitudines quas paulo ante indicavimus: quantitates autem descensus & ascensus communis centri gravitatis globorum A & B, in corporum summam A+B ductae, sunt mensurae virium ante & post eorum concursum. Hoc saltem modo III. Hugenius plurium corporum simul motorum vel in se mutuo agentium vires semper aestimasse visus est, ut ex pluribus locis demonstrationum eius quas circa regulas motus ex percussione in opusculis posthumis dedit, constat, & liquidius adhuc ex theoria ipfius centri oscillationis, quam in
 
Horologio Oscillatorio exhibuit. Quod si vero summa virium globorum A & B exponi debet per factum ex descensu centri gravitatis eorum in summam ponderum, & summa virium earundem per factum ex ascensu eiusdem centri gravitatis globorum A & B, in summam ponderum eorum, quidni vires eorundem solitariae per Am & per Bn ante ipsorum congressum, & post congressum per Ap & Bq exponere liceret immo deberem? Sed non opus est ut huic argumento diutius insistamus, quando alia praestantiora in potestate sunt; inter haec vero nullum mihi evidentius videtur eo,quod nascitur ex consideratione modi, quo vis aliqua viva nasci possit ex vi mortua.
	14. Ad obtinendam mensuram vis vivae corporis cuiuscunque ex vi eius mortua, ita processi: ob oculos mihi posui corpus grave C cadens motu naturaliter accelerato in linea verticali AH, ita ut motum a quiete incipiat in A. Initio ergo motus vidi corpus C omni vi viva destitutum in A, quia nullum ibi motum habet, & vis viva folis corporibus actu motis tribuitur. Vi tamen mortua ibidem praeditum esse debet quia corpus grave est & determinatum suum pondus habet, hanc vim mortuam exposui per lineam rectam Aa, alteri AH perpendiculariter insistentem, sed posteaquam delatum est in E, ibi vim aliquam vivam iam acquisivit, quia determinatum aliquem celeritatis gradum ibi nactum est, sed seposita tantisper celeritatis consideratione, indagandum a quo, quomodo, & quantam vim vivam lucratum est in E post descensum per spatium AE. Haec autem vis viva non alliunde corpori C accessisse potest quam a vi eius mortua, nam alia hic non habemus consideranda, quam corpus C, eius gravitatem, & spatium per quod cecidit AE, hoc
 
spatium vero se habet mere passive, nihilque de suo ad motum confert; neque corpus C quatenus ut extensum spectatur & determinata sua massa praeditum est, motum ullum producere potest; itaque quicquid motus & virium habet corpus C delatum in E, id a vi mortua indefinenter agente in corpus, dum per spatium AE labitur, provenire potest: Sed quomodo? velut corpus C cum est in A, urgetur vi mortua, Aa, in B vi Bb quails Aa, in C vi Cc, in D vi Dd, in E vi mortua Ee, ita idem corpus C urgetur in singulis spatii confecti punctis vi aliqua mortua aequali ipsi Aa, si gravitas corporum uniformis est, ita ut locus omnium virium mortuarum corpus C in spatio AE urgentium sit parallelogr. rectangulum AaeE; hanc ob causam vis viva in E acquisita non potest esse major neque minor summa omnium virium mortuarum quae in rectangulo Ae contineri possunt, quae summa per hoc rectangulum ipsum exponitur. Quare vis viva in E acquisita descensu ex AE, ad vim vivam in H acquisitam. descensu ex AH est, ut rectangulum Ae ad rectangulum Ah, (vel quia haec rectangula communem altitudinem Aa habent) ut spatium AE ad spatium AH. Haec ita se habent cum gravitas in omni a tellure distantia eadem est.
Sed quid eveniet si, ut Recentioribus placet, gravitas in diversis a tellure distantiis etiam diversa sit? Ponamus ergo mobile C (fig. 2.) urgeri in spatii AH punctis A, B, D viribus mortuis quas applicatae Aa, Bb, Dd curvae cuiuscunque adh representant, per puncta illa transeuntes. lam si descensus iterum a quiete incipit in A, vis viva, quam descendens grave per spatium AE acquisivit in E, aliud non est quam aggregatum omnium Aa,Bb,Dd,Ee quae in area AaeE continentur, nam ab
 
hisce omnibus sibi invicem succedentibus unice nascitur, propterea dicta area AaeE vim corporis vivam in E acquisitam descensu ex AE, & area AahH vim vivam eiusdem corporis in H denotat. Quare vis viva in E est ad vim vivam in H acquisitam, ut area AaeE ad aream AahH, uti applicatae harum arearum pondera corporis C in diversis a terra distantus exponunt.
Quod si mobile C in curva quacunque AEH (fig. 3.) descendat, & pondera eius in diversis a terra distantiis exponantur applicatis ap, bq, dr, &c. curvae prt, erit etiamnum vis mobilis in E acquisita descensu eius in arcu AE, ad vim in H acquisitam descensu in arcu AH, ut area apse, ad aream aptH. Pervenerit mobile ex A in D, & dispiciamus quanta vi mortua ibi urgeatur secundum tangentem DG curvae in D, quando gravitas ejus seu pondus in D exponitur ordinata dr, Ad id ponamus arcum AD=s, abscissam ad=x, ordinatam dr=g, elementum arcus, seu Dm=ds, elementum abscissae, id est nm=dx; exponat DF parallela Ha gravitatem corporis C in D existentis, demissaque ex F perpendiculari FG in tangentem curvae DG &, resolvetur vis mortua DF in laterales DG & GF, quarum haec retunditur a curva super qua mobile incedit, adeoque hoc loco non attendi meretur, illa vero nempe DG est vis mortua tangentialis quae effectum suum ubique habet, quippe cui nihil aliud resistit quam aer & scabrities curvae, sed seponimus iam haec motus impedimenta externa, quasi non essent. His omnibus jam positis, triangula similia DFG & Dmn, praebent DG=gdx/ds, ducamus hanc in elementum curvae Dm=ds, & factum gdx denotabit incrementum vis
 
vivae, quod mobili accessit dum transiit a termino D elementi Dm, ad eius terminum alterum m, & summando vis viva in D vel m=summae omnium gdx quae in area aprd continentur. Quare vis viva in D= areae huic aprd,  & vis viva in H=areae aptH, Quod ostendendum erat
In praecedenti articulo supposuimus, directions DF gravium parallelas esse, facilitatis caussa; nam perinde valet argumentum si directiones illae convergentes sint in aliquod centrum; eo enim casu, rectae Aa, Bb, Dd, &c. quae horizonti parallelae sunt, abibunt iam in arcus circulares concentricos quorum commune centrum est punctum illud, in quod directiones gravium convergent.
15 Quantumvis evidens sit praecedens argumentum, aut mihi saltem videatur: amolienda tamen est objectio quae aliquibus negotium facessere potest. Objectum enim mihi est, cum primum in Conventu Academiae argumentum istud proposuissem; simili modo argumentum probare vim vivam cuiusque corporis exponendam esse per factum ex tempore descensus in vim mortuam gravitatis, si gravitas uniformis, hoc est, ubique eadem sit, & hoc casu vires vivas corporum proportionales fieri temporibus quibus eas vires acquirunt, si corpora quoad massam aequalia sint; sed si inaequales massas habeant, tunc vires vivas fore in composita ratione temporum & massarum. Sint (fig. 4.) LM, LN, LO, LP, & LQ tempora quibus spatia AB, AC, AD, AE & AH (fig. 1.) percurruntur; Iam cum singulis temporis momentis individuis L, M, N, O &c. gravitas uniformis est, ut adeo per rectas aequales Ll, Mm, Nn, Oo, &c. eam exponere liceat; quidni aequo iure summa omnium applicatarum Ll, Mm, &c. quae in rectangulo LlmM
 
continentur, hoc est rectangulum hoc ipsum, vim vivam corpori in fine temporis LP acquisitam exponere licet, quo ante (fig. 1.) exponebatur rectangulo AE ea, ideo quod hoc rectangulum locus sit & summa omnium Aa, Bb, Cc, &c. quae in eo continentur, cum tamen LP (fig. 4.) duration sit actionis gravitatis, quemadmodum (fig. 1.) AE est spatium descensus hoc eodem tempore?
Respondebam tunc, hanc posteriorem arguendi rationem prae priore locum habere non posse ideo, quod tempus perinde ac celeritas sit tantum ens modale & incompletum, spatium vero descensu confectum sit ens reale indicans multitudinem virium mortuarum in unam veluti summam, quae est vis viva, agglomeratarum. Addidi praeterea, in diverso statu corpus descendens esse in diversis temporis articulis, & non modo massam corporis C, sed etiam statum eius, seu motum in considerationem simul cum gravitate agente & tempusculo actionis trahendum esse, idque hoc modo ostendi. Sit LO=t, tempus quo vis viva V acquiritur, OP=dt elementum huius temporis, quemadmodum dV elementum vis acquisitae vel incrementum eius durante tempusculo dt. Cum incrementum istud vis vivae dV, nascatur a gravitate g in corpus C agente, quod corpus jam habeat celeritatem u, & massam M, atque adeo motus quantitatem Mu, quantitatis huius motus necessario ratio habenda est, nam in hoc statu in quo est mobile, celeritas ab ipso inseparabilis est; componetur igitur incrementum vis vivae, ex hisce tribus, nempe ex g, Mu & dt, eritque adeo necessario dV=gMudt, non vero ut vulgo supponitur, dV=gMdt. Jam vero est udt=ds, si hoc ds elementum spatii designet, & gM, significabit pondus
 
corporis C, adeoque si formulam dV=gMudt, ad figuram 1 aptare velimus, in qua pono AD=s, DE=ds, & quamlibet applicatam Aa, Bb, &c. =gM, fiet dV=DdeE, & summando V=rectangulo AaeE, ut §. 14 invenimus. Ex quo apparet, quod etiam temporis & celeritatis consideratio ad eandem virium vivarum mensuram conducat, quam ante invenimus, modo recte ineatur.
16. Quod si vero vis corporis C (fig. 4.) tempore LP acquisita exponenda esset per rectangulum LPpl, in quo Ll vel Mm &c. simplicem gravitationem seu vim mortuam corporis C repraesentaret, & rectangulum PQqp vim tempore PQ acquisitam, haec eadem rectangula Lp, & Pq, referrent quoque resistentias quas corpus C ascendendo superandas haberet temporibus PL & QP, quandoquidem gravitatis actioni continuae ascensus corporis contrarius est, & sensim sensimque exstingui debet. Quare si tcmpora LP & PQ aequalia fuerint, etiam rectangula LPpl, & PQqp aequalia existent, atque adeo resistentiae hisce temporibus superandae. Videamus jam an & quantum haec cum regulis motus corporum a gravitate cadentium concordent? Cadat mobile C accelerato motu a quiete in A inchoato per spatium AE (fig. 1) tempore LP (fig. 4), & per spatium AH tempore LQ. Quare si delatum in E motum illic acquisitum verticaliter in altum convertat, perveniet ascensu suo usque ad A, non altius, propter resistentiam gravitatis, itaque cum haec resistentia (hyp.) exponatur rectangulo LPpl (fig. 4. ) & resistentia ejusdem corporis ascendentis ex H in A, rectangulo QLlq, ponendo LP & PQ aequales, oportet etiam, ut resistentiae, quas mobile
 
ascendens ex H in E, & deinceps ex E in A subit, aequales sint. Verum si tempus ascensus per HA duplum sit temporis ascensus per EA, fiet HA quadrupla ipsius EA, adeoque HE tripla ejusdem EA, quare tempora ascensus atque adeo resistentiae in altitudine HE ut 3, & in altitudine EA ut 1, essent aequalia; hoc autem evenire non potest, quin gravitas non uniformiter in universa utriusque spatii longitudine agat, sed subsultim & difformiter, quod oppido absurdum est, & contrarium receptae doctrinae de motu gravium. Haec doctrina enim supponit, quod corpus in omni puncto spatii quod perlabitur aut in quo ascendit, grave sit; grave esse autem significat, ibi vi aliqua urgeri, ubi grave est; adeoque in communi gravitatis systemate in omni puncto spatii in quo mobile reperitur a gravitate urgetur, idque non modo in communiori gravitatis uniformis systemate, sed etiam in omni alio quod quis excogitare posset. Nam universalis doctrina virium centralium continuam in omnibus spatii punctis actionem involvit sine qua haec doctrina omnibus jam probata consistere nequit.
17. Evictum ergo est, quod vis viva mobili acquisita in E (figuris 1 & 2) descensu accelerato ex A in E, est ad vim vivam ejusdem acquisitam in H descensu ex A in H, ut area AEea ad aream AHha, non vero (fig. 4) ut area LPpl ad aream LQql, posito quod LP & LQ referant tempora descensus in spatiis AE & AH,  ordinataeque Ll, Mm, &c. gravitatem corporum. Ex quo ultro fluit, quod vires vivae corporum necessario sint ut facta ex massis corporum in quadrata celeritatum mobilium. Quod praecipue ex theoria motus gravium
 
deducere suscepimus, etiamsi argumentum a collisione corporum supra (§.12.13.) petitum etiam validissimum, omnique exceptione majus, nobis videtur.
Posset eadem thesis aliis adhuc argumentis aeque stringentibus probari, quia vero id a diversis Societatis hujus Imperialis Membris dilucide est praestitum, eorumque in hanc rem cogitata in Actis Academiae simul prodeunt, ab iis nunc abstinebo, transiens jam ad partem elenchticam Quaestionis de mensura virium. Nam communis sententia Leibnitiae opposita, quasi jure quodam praescriptionis usa multos Praeclaros Hyperaspistes est nacta quorum argumenta omnino digna sunt quae excutiantur.
Primum quidem mota est pluries haec instantia: Quod idea vis vivae corporum non involvat ideam gravitatis, quandoquidem unumquodque corpus determinata aliqua celeritate praeditum suam determinatam vim vivam habeat, sive corpus illud grave sit, sive omni gravitate destitutum intelligatur; quodque hanc ob caussam frustra recurratur ad theoriam motus gravium pro mensura virium acquirenda. Concedamus quidem antecedens, nihilo tamen firmior erit consequentia: esto quod corpora esse possint corpora, tametsi non sint gravia, & quod haec corpora non gravia tamen suos quodque gradus virium vivarum habeant; quid inde concludetur? Sane aliud nihil nisi hoc, vires illas vivas non esse gravitatem corporum, neque fluere necessario ex gravitate, quod nusquam diximus neque statuimus unquam; quod autem ex descensu gravium nulla ideo peti possit mensura virium vivarum, id nullo modo sequitur ex propositione antecedenti. Esto enim corpus non grave A habens celeritatem

quam nominabo u, & hoc corpus habebit ideo aliquam vim vivam, quam a gravitate omnino independentem statuam. Sit aliud corpus B alteri quoad massam aequale sed gravitate pressum, quod cadens ex altitudine a acquirat accelerato motu celeritatem aequalem celeritati u corporis primi gravitate carentis A. Quaero jam an haec corpora aequalia & aequivelocia A & B vires vivas aequales habeant, an vero secus? non puto quenquam fore, qui vires hasce inaequales dicat; etiamsi enim prius corpus A gravitate (hyp.) non urgetur, alterum vero B urgetur, atque adeo haec circumstantiarum diversitas aliquam virium inaequalitatem in utrumque inducere primo intuitu videtur, reapse tamen nullam inducit, nam simulatque corpus B in infimo termino altitudinis a reperitur, ibique celeritatem u acquisivit, pone gravitatis actionem cessare, corpus istud B illic etiam gravitate destitutum erit, atque celeritate acquisita u motum suum, perinde ac corpus A, aequabiliter continuabit; adeo ut jam habeamus corpora aequalia & aequivelocia A & B non gravia; unde necesse est, ut vires ipsorum aequales sint. Concedo vero quod corporis non gravis A vis viva non pendeat a gravitate, an tamen ideo alterius corporis B vis viva a gravitate non fluit? imo vero maxime fluit, cum initio descensus vim nullam habuerit, eamque quam demum nactum est in fine spatii a acquisiverit continuata gravitatis actione. Cum autem vires corporum A & B aequales ostensae sint, nonne altera alterius mensura esse potest, & debet, tametsi vis corporis B a gravitate fluens prorsus independens est a vi corporis A quae gravitati ortum suum non debet? ex quibus omnibus
 
liquet, quod supra allata instantia nostrae virium vivarum mensurae nihil prorsus derogare possit.
18. Sed plures aliae objectiones olim prodierunt a doctiss. viris nempe a Dn. Abbate Catelano, a Dionisio Papino & aliis, & hae objectiones omnes in substantia recurrent in iis quae non multis abhinc annis V. Cl. Samuel Clarke Theologus & Philosophus Anglus contra III. Leibnitium paulum post hujus obitum disputavit, in opere quod Anglico & Gallico idiomate edidit Londini sub titulo, A Collection of Papers which passed between the late Learned Mr. Leibnitz and Dr. Clarke in the years 1715 and 1716. London 1712 in 8. Quodque Dn. Desmaizeaux ampla praefatione & aliis scriptis auctum denuo edidit Gallice, cum titulo Recueil de diverses Pieces sur la Philosophie, la Religion naturelle, l’Histoire, les Mathematiques, par Mrs. Leibnitz, Clarke, Newton & autres Auteurs célèbres. A Amsterdam in 12. 1720. Jam in nota ad §. 93,–95. quintae Responsionis ad Leibnitium Dn. Clarke non modo Leibnitii argumenta pro nostra virium mensura confutare satagit, sed etiam locum aliquem Phoronomiae de hac eadem re sugillavit. Etsi vero alio loco praecipua ejus argumenta ad examen revocavi, quia tamen id brevissime factum est in scripto quod in paucorum manus venit, ideo praecipuas Clarkii objectiones huc adducere & refellere libet, idque tanto libentius quanto opportuniorem nobis occasionem subministrant de viribus vivis theoriam magis illustrandi. Primo loco Vir Cl. Leibnitium de confusione & contradictionibus in hoc de viribus argumento admissis graviter accusat, quod sentiat eandem virium quantitatem in natura conservari, & tamen agnoscat non eandem motus quantitatem
 
manere, ubi per vocabulum vis, aut vis activa in praesenti quaestione necessario intelligere debuerit Impetum aut vim impulsivam et relativam corporum motorum. Sed si quicquam aliud haec Cl. Opponentis accusatio lepida mihi videtur; assumit enim quod Leibnitius secum sentiat, quando supponit quod Leibnitius de viribus locutus in iis locis quae citavit, per hoc vocabulum intelligat impetum seu quantitatem motus, ut deinceps quaeri posset de contradictione & confusione, cum ab ipso dissentit. Sed nullum Vir Doct. memorabit locum in quo Leibnitius per vim activam quam in universo conservari statuit, quantitatem motus seu impetum intellexerit; imo contrarium ex illo ipso elucet, quod quantitatem motus mutabilem, quantitatem vero virium eandem semper manere, probare conatus est. Hac ergo in re sibi ipsi Leibnitius non contradixit sed Cl. Antagonista praejudicata opinione abreptus principium petiit. Pergit deinceps A dicendo, id quod Dn. Leibnitio occasionem dedit sibi contradicendi est, quod per errorem Philosopho prorsus indignum, vim impulsivam, ut Clarkius loquitur aestimarit per quantitatem materiae et spatii quod mobile ascendendo conficit, seposita consideratione temporis quo ascensus fit. Sed si vera sunt, quae in §§. 15, 16, 17. apodictice demonstravi, quod mensurae virium sint altitudines ad quas corpora pervenire possunt ductae in vim gravitatis, nullum errorem, nedumtalem qui omni Philosopho indignus sit, Leibnitius admisit.
19. Quantum ad illud attinet, quod Doct. Antagonista habet, non parum errare Leibnitium in eo, quod putet à Cartesianis ac reliquis Philosophis ac Mathematicis concedi hanc propositionem: Tanta vi opus esse ad elevandum corpus A unius librae ad altitudinem quatuor ulnarum,
 
quanta opus sit ad elevandum corpus B quatuor librarum ad altitudinem unius ulnae, cum tempora horum ascensuum non sunt aequalia, esset tantum error facti, si error est, qui summae rei nihil derogare potest; praeterquam quod supra pag. 7. jam ex Cartesio ipso locum allegavi ex quo apparet Illustrem Philosophum controversam hanc propositionem sine ulla limitatione aequalitatis temporis admisisse. Imo id erroneum judicat, cum spatii consideratio confunditur in negotio virium mensurandarum, cum temporis aut celeritatis consideratione, & sententiae hujus solidam demonstrationem supra §§. 15. 16. dedimus. Stante vero demonstratione in loco citato, concidunt omnia quae Cl. noster Adversarius pro se porro adducit, quippe quae in solis assertionibus sine omni probatione prolatis, consistunt. Praetendit namque, quod, si Pendulum quoddam Cycloidem describat, arcus Cycloidis ascensu descriptus, proportionalis sit futurus vi ascensionali in infimo puncto Cycloidis: hujusque propositionis non aliam affert rationem, quam hoc, quod tempora ad ascensum requisita sint aequalia. Sed quam longe Vir Doctiss. absit a vero, patebit postquam descensum ac ascensum corporis in Cycloide paulo curatius contemplati fuerimus.
Sit ergo curva ADH (fig. 3) Semicyclois verticem in H & axem aH habens, cujus proinde semibasis erit Aa. Esto corpus C quod descensum incipiat in puncto A, atque accelerato motu cavam cycloidis partem percurrat in suppositione, quod gravitas ubique uniformis & uniusmodi sit: itaque initio descensus urgebitur mobile secundum directionem tangentis cyclodis in puncto A, vi quam exponit arcus AH, id Newtonus primum &
 
postea alii autores plures demonstrarunt, sed, quod probe notandum, haec vis tangentalis non est vis viva sed tantum mortua, est enim derivata ex vi gravitatis, quae tantum vis mortua est. Delatum postea mobile ex A in B urgebitur in hoc puncto etiam in directione tangentis vi mortua quam exponit arcus cycloidis BH, & ita in omni alio puncto cycloidis vi quadam mortua quam exponit arcus cycloidis inter hoc punctum & verticem H, erectae porro intelligantur in punctis A, B, D, &c. & omnibus intermediis, ad planum cycloidis perpendiculares atque aequales respectivis arcubus AH, BH, DH &c. orietur inde superficies cylindrica cujus basis est cyclois ADH, & contendo hanc superficiem totam ejusque partes, mensuras esse virium corporis descensu per AH vel partes hujus arcus acquisitarum. Nam vis acquisita in infimo puncto cycloidis H, est complexus omnium virium mortuarum quibus mobile in punctis A, B, D, H, & omnibus intermediis urgetur, nam quicquid virium habet in H id cunctis hisce viribus mortuis continue in mobile agentibus acceptum est ferendum, adeoque vis in H acquisita, non major neque minor esse potest complexi illo virium mortuarum ex quibus resultavit, & area illa cylindrica complectitur omnes lineas omnium virium mortuarum repraesentatrices. Exempli causa si in fig. 5 AL=AH, BM=BH, DN=DH & ita porro respectu omnium reliquorum cycloidis arcuum, atque hae AL, BM, DN plano cycloidis AaH normales sint; superficies cylindrica ALMH complectitur omnes AL, BM, DN &c. quae vires mortuas quibus descendens mobile in A, B, D, &c. urgetur, exponunt; adeoque dicta superficies cylindrica HAL exponit vim in H acquisitam descensu per
 
arcum AH, propter similem rationem superficies LABM, LADN exponent vires acquisitas mobili in B & D, initio descensus a quiete existente in A.
Examinandum restat quantae sint superficies ALH, eiusque partes; sit arcus DH=DN=s, ejusque elementum=ds, quare elementum superficiei HDN, quod oritur ductu ordinatae DN=s, in elementum arcus HD, fit =sds, quare integrando, sit area ipsa HDN=1/2ss= semissi quadrati arcus DH, adeoque area tota HAL= dimidio quadrati ex AH; areaeque ABML, ADNL aequantur 1/2AH2-1/2BH2, & 1/2AH2-1/2DH2. Positis iam hisce, sequitur, quod vis acquisita in H descensu per arcum AH, quae repraesentatur per aream HAL. proportionalis sit, non arcui ipsi AH, ut putat Dn. Clarke, sed dimidio quadrato arcus eiusdem AH, & tanta quoque est initio vis mobilis ascendentis in cycloide ex H in A. Quod si vero descensus incipiat à quiete in puncto D, vis in infimo puncto H acquisita proportionalis erit, non arcui DH sed dimidio eius quadrati, & huic aequalis est vis corporis in arcu HD ascendentis. Quando V. Cl. porro dicit, quod si duo corpora aequalia in diversis distantiis ab axe alicuius librae in ejus brachia gravitent, vires eorum corporum futurae sint, ut arcus quos describunt, quod eos aequalibus temporibus conficiant, veram rationem, cur dictae illae vires sint ut arcus descripti, non attingit. Nam hae vires sunt ut arcus, non ideo, quia arcus aequali tempore describuntur, sed quia gravitatis actio continua est, & in omnibus arcuum punctis haec corpora vi quadam mortua aequali urgentur. Sed pergit noster dicendo, Si globi duo aequales in plano horizontali viribus inaequalibus impellantur, temporibus
 
aequalibus, spatia describent viribus impellentibus proportionalia. Aut si globi inaequales viribus aequalibus impellantur, describent temporibus aequalibus spatia massis suis reciproce proportionalia. Utraque haec propositio est falsa, Sint enim primum globi aequales A, A & quiescentes, quorum prior impellatur globo B cum celeritate b, alr vero globo C cum celeritate c; per regulas communicationis motus, acquiret prior globus celeritatem  2Bb/(B+A), & alter globus A a globo impellente C accipiet celeritatem 2Cc/(A+C); est ergo spatium primo globo A describendum ad spatium ab altero aequali tempore peragrandum, ut prior fractio 2Bb/(B+A),, ad alteram 2Cc/(A+C), sed hae fractiones non sunt ut vires impellentes, quae secundum hypotheses Autoris sunt ut Bb & Cc, quare prior ejus propositio est falsa.
Videamus an altera locum habeat nec ne? Sint iam globi inaequales A & B quiescentes qui ambo impellantur à globis aequalibus C, C celeritate aequali a per easdem regulas communicationis motus, accipiet C globus A celeritatem 2Ca/(A+C), & globus B celeritatem 2Ca/(B+C), & hae celeritates sunt ut spatia quae ambo globi post impulsus aequali tempore describent. Haec vero spatia non sunt massis globorum A, & B proportionalia ut Dn. Opponens dicit; quare & altera ejus propositio est falsa. Propterea corruunt omnes consequentiae, quas Vir Cl. adversus Leibnitium ex praemissis suis ne ctit, & dicere ausim, in omnibus fere iis quae sequuntur perpetuam regnare petitionem principii, quia Doct. Opponens fere ubique supponit, quod vires corporum sint ut
 
quantitates motus, quod tamen a Leibnitio negatur, atque id est de quo quaeritur, debuisset itaque alicubi idoneam suae theseos demonstrationem proferre, priusquam Leibnitio & aliis, qui hac in re cum ipso sentiunt, nescio quas contradictiones aliasque absurditates objiceret. Videbitur fortasse dedisse demonstrationem suae propositionis in sequenti periodo quae ita habet: Galilaeus in suppositione gravitatis uniformis, demonstravit motum Projectorum in mediis non resistentibus, omnes que Mathematici, ne quidem Cl. Leibnitio excepto, propositionibus ejus assentiuntur. Jam vero si tempus quo corpus spatium suum perlabitur in partes aequales divisum intelligatur; quoniam gravitas uniformis est, atque adeo aequalibus temporis partibus aequaliter agit, oportet ut actione sua corpori imprimat impertiaturque temporibus aequalibus, vires, velocitates, motusque aequales. Sed haec ipsa consequentia, quatenus ad vires spectat, falsa est, ut verum est, temporibus aequalibus, aequales celeritates motusque aequales gravitatis uniformis actione continua generari, Nam ad producenda velocitatis incrementa, gravitas perinde agit in corpora mota ac in quiescentia; adeo ut temporibus aequalibus aequalia velocitatis incrementa mobili adliciantur, sive id in motu sit, sive quiescat. Sed res aliter se habet cum virium incrementis, in hisce enim computandis celeritatis praesentis ratio est habenda, nec dici potest haec virium incrementa esse simpliciter, ut incrementa temporis, sed potius in composita ratione ex celeritatibus iam acquisitis & temporis incrementis; hoc est ut incrementa spatiorum, si nempe massae corporum aequales fuerint, quod pluribus iam supra probatum est.
 
Posteaquam varias alias consequentias ex primaria illa, quam modo confutavi, elicuit Vir Cl. me denique ipsum adoritur, haec scribens. Sed Hermannus Lebnitii partes secutus contra eos qui vires corporibus cadentibus acquisitas proportionales esse statuunt temporibus quibus descensus illi fiunt, aut velocitatibus acquisitis: Hermannus inquam asserit id falsae suppositioni, quod scilicet corpora in altum jacta temporibus aequalibus aequalem a gravitate impulsuum numerum accipiant, inniti. Hoc idem est ac si Hermannus gravitatem non esse uniformem, dixisst idque adeo est Galilei theoriam in quam omnes Geometrae consentiunt, funditus evertere. Existimo Hermannum sibi imaginari, quod quo velocior sit motus ascensionalis, eo plures corpora accipiant impulsus, quia ipsis occurrunt particulae (imaginariae) quae gravitatem producunt. Atque ita pondus corporum majus erit cum ascendunt, et minus cum descendunt. Ex hisce cognoscere potest Lector quam sagax sit industria Cl. Antagonistae in eliciendis consequentiis, & Adversariorum suorum sensu perscrutando: Scripsi utique in Phoronomia falsae hypothesi superstrui sententiam eorum qui vires corporum ascendentium per tempora ascensuum mensurant, quod tacite supponant corpora aequalibus temporibus aequalem impulsum numerum subire, cumque citato loco praesertim contra Papinum disputaverim, vocabulo impulsuum usus sum, quod ipse prior id adhibuerit ad designandas resistentias quas ascendens mobile superandas habeat: Exinde protinus concludit Dn. Antagonista, hoc idem esse ac si gravitatem non uniformem esse dixissem, idque adeo esse Gafilei theoriam funditus evertere, si autem quaeris nexum inter hanc propositionem gravia verticaliter in altum projecta
 
non temporibus aequalibus, sed ascendentia per altitudines aequales, resistentias à gravitatae aequales patiuntur, & hanc, gravitatem non esse uniformem; hunc nexum Vir Eximius nusquam ostendit, aut si unquam ostendere poterit, mihi erit magnus Apollo; interea vero nunc criticum agit & animi mei sensum non expressum verbis, scrutatus est; arbitratur enim mea opinione corpora ascendentia eo plures impulsus à gravitate accipere, quo velocior sit motus ascensionalis, quia ipsis occurrant particulae quae gravitatem producunt, quas particulas ipse imaginarias vocat, haud dubie ideo, quia gravitas ipsi est qualitas occulta. Sed sepositis iocis, ut Cl. Viro directe respondeam: in pluribus locis praesentis schediasmatis geometrice probatas vidit has duas propositiones 1. Ex eo, quod gravitas uniformis est, mensurae virium corporum, sunt in composita ratione ex massis & altitudinibus quas in altum projecta velocitatibus initialibus iis, quas corpora habent, percurrere possunt. 2. Sin vero vires illae essent in composita ratione massarum & temporum ascensionis, gravitas non uniformiter sed subsultim ageret. Itaque in Cl. Adversarii hypothesi gravitas non est uniformis, adeoque Galilei theoria destruitur, quae in nostro systemate sarta tectaque manet.
Sed examinandum est grave argumentum, quod Vir Cl. adhuc contra nos adducit. Si vis (inquit ille) quam corpus cadendo acquirit est ut spatium descriptum, dividatur tempus in partes aequales, et si prima temporis parte acquirat partem unam virium, duabus primis temporis partibus acquiret quatuor virium partes; tribus primis partibus temporis acquiret novem partes virium, et ita deinceps. Quare secunda temporis parte acquiret tres
 
virium partes: tertia temporis parte acquiret quinque partes virium, et sic porro. Haec omnia optime se habent, sed elumbes sunt consequentiae quas inde ducit, si ergo, pergit ille, supponatur actio gravitatis has vires producentis, unius esse gradus in medio primae partis temporis, in Medio secundae, tertiae, quartae partis temporis, tres, quinque, septem gradus habebit, et sic deinceps. Sed hoc ipsum est falsissimum, actio enim gravitatis in medio cujusque temporis eadem est ut initio & in fine. Quam validum sit Cl. Antagonistae argumentum istud, vel exinde quoque cognoscetur, quod simili modo probari possit ex eo, quod spatia aequalibus temporibus deinceps descripta, sint ut numeri impares 1, 3, 5, &c. quod gravitas quae efficit, ut haec spatia mobili describantur sit ut numeri iidem impares; nam si supponatur quod actio gravitatis quae efficit ut haec spatia percurrantur in medio primi temporis esse unius gradus, gravitatis actio in medio secundae, tertiae, quartae partis temporis, tres, quinque, septem gradus habebit, & ita deinceps: quare tali argumento Cl. viri probatum est ex eo, quod gravitas uniformis est, gravitatem non esse uniformem. Videtur autem vir Doctissimus ideo sic argumentatus esse, ut concludere posset his verbis: Hoc est actio gravitatis proportionalis erit tempori et velocitati acquisitae. Sed nosse vellem in medio cujusnam temporis actio gravitatis proportionalis sit facto ex tempore in celeritatem? quando quidem hoc ex ex praemissis non cognoscitur, in hisce enim ordinem temporum aequalium recensuit in quorum medio gravitatis actio sequitur progressionem numerorum imparium; sed Oedipo opus est qui inde exsculpat actionem gravitatis facto ex tempore in celeritatem proportionari,
 
ac denique initio temporis, gravitatem esse nullam. Si V. CI. dixisset initio primi temporis vim vivam mobilis nullam esse, nihil a veritate alienum protulisset, sed quod gravitas ibi nulla esse debeat, nunquam legitimo ratiocinio ex nostro systemate deducetur.
Venio tandem ad Achillem Cl. Antagonistae qui nostram virium aestimationem ipsi penitus evertere videtur, nam disputationem hanc sequentibus verbis finit: Ut praesens controversia demonstrative decidatur, ex duobus radiis seu filis aequalis longitudinis pendeant globi Chalibei ita, ut cum globi suspensi manent & sese tangunt, radii seu fila parallela sint. Alteruter horum globorum idem semper sit & ab altero ad eandem in omnibus experimentis distantiam abducatur. Alter globus sit arbitrariae magnitudinis abducaturque in partem oppositam ad distantiam ponderi suo reciproce proportionalem. Ambos hos Globos eodem temporis momento labi sinas ita, ut in infimo loco descensus in quo suspensi haerebant antequam à se invicem diducti essent, sese attingere possint. Primus Globus eodem semper modo resiliet, hoc est, ad eandem altitudinem. Quare vis alterius eadem semper est, quoties ejus celeritas ponderi suo reciproce proportionalis est. Et per consequens pondere eodem manente, vis eius velocitati proportionalis erit. Q. E. D.
Ut hujus praetensae demonstrationis vis melius capiatur, placet totum negotium per figuram 6, exponere. Sint fila aequalia DF, EG suspensa in D & E: in imo ipsorum alligati sint globi chalibei, nempe filo DF globus A, & filo EG globus B. Oportet ut distantia punctorum suspensionis DE aequet summam semidiametrorum
 
globorum A & B, aut si vice globi B alius major vel minor adhibeatur quem dicam C, ut distantia DE aequet summam semidiametrorum hujus globi & globi A, ad id, ut quoties fila DF & EG in situ verticali sunt, globi A & B, aut globi A & C, se se contingant: intelligatur linea horizontalis MN transire per centra globorum & puncta F, G designare haec centra. Centro D radio DF descriptus sit arcus FO, centroque E radio EG arcus GP. Sit arcus FH ad arcum GI, ut globus B ad globum A, abducaturque globus A ex F in H, & globus B ex G in I, & ambo simul descendere incipiant ex H & I, eodemque tempore pervenient per arcus HF & IG in F & G & illic inter se collidentur, ita ut uterque regrediatur in arcu in quo ceciderat, nempe globus A regredietur post impulsum ex F in H, & globus B ex G in I, seposita consideratione resistentiae aeris. Post hoc experimentum eximatur globus B ex G, ibique alius globus Cita alligetur, ut distantia DE jam aequet semidiametrorum summam, sitque C ad B ut arcus major GK ad arcum minorem GI. Nunc ponamus globos A & C simul descensum incipere in H & K, & aequali iterum tempore describent accelerato motu arcus HF & KG, atque in F & G sibi invicem cum celeritatibus quas arcus HF & KG exponunt, obviam venient; continget vero iterum post impulsum, ut globus A resiliat ex F in H, & globus C ex G in K. Adeoque globus A in utroque experimento ad eandem altitudinem HL resilit, ex quo Cl. Antagonista concludit, quod vis alterius globi B vel C etiam eadem semper sit, quoties celeritas finalis globi B est ad celeritatem finalem globi C, ut hic globus ad illum.
Sed dicam vix aptius medium mihi suppeditari potuisse ad
 
confutandam Cl. viri mensuram virium, quam hoc ipsum experimentum quod pro se adducit. Primum enim conclusio ejus, quod vires globorum B & C aequales sint aliunde peti non potest, quam ex hac suppositione, quod tam vis globi B quam vis globi C aequalis sit vi globi A eodem semper tenore resilientis. Haec vero suppositio est mera petitio principii, sed ne hoc gratis dixisse videar, probabo secundo, quod, positis iis omnibus quae in experimento posita sunt, vis globi celerioris C major sit vi alterius B. Hoc autem apodictice probatum erit, postquam ostendero quod commune centrum gravitatis globorum A & C in arcubus FH & GK ascendentitum altius assurgat, quam commune centrum gravitatis globorum A & B in arcubus FH & GI ascendentium: nam si hoc est, vires globorum A & C majus quid praestant, quam vires globorum A & B, hoc est vis globi A plus vi globi C major est vi globi A + vi globi B, adeoque cum (hyp) vis globi A utrinque eadem sit, restat vis globi celerioris C major vi globi tardioris B. Itaque tantum probandum est, commune centrum gravitatis globorum A & C altius ascendere, quam commune gravitatis centrum globorum A & B. In horizontalem NL demittantur ex terminis arcuum H, I, K, perpendiculares HL, IM, & KN, atque dicantur HL=a, IM=b, KN=c; item arcus FH=l, GI=m & GK=n ac denique diameter horum arcuum seu 2DF, vel 2EG=d. His positis est (hyp) arcus GK (n) major arcu GI (m) adeoque lm>lm, hoc est fractio (lln+lnn):(dl+dn) > fractione (llm+lmm): (dl+dm). Cum autem arcus FH, GI, GK, minimi sint, confundentur cum suis chordis, eruntque adeo ll=ad, mm=bd, et nn=cd, quibus
 
in praecedentibus fractionibus surrogatis, fiet (an+cl):(l+n) major quam (am+bl):(l+m), vel quod eodem recidit, (anA+clA):(lA+nA) major quam (amA+blA):(lA+mA), constructio vero praebet aequationes lA=mB, & lA=nC, itaque in prima fractione surrogando nC pro lA, & mB pro lA, in secunda, fiet (Ana+Ccn):(nA+nC) vel (Aa+Cc):(A+C) maior quam (Aam+Bbm):(Am+Bm) vel (Aa+Bb):(A+B). Atqui ex centrobaricis constat, quod prior si actio (Aa+Cc):(A+C) denotet distantiam communis centri gravitatis globorum A & C in A & K existentium, ab horizontali LN, alteraque fractio (Aa+Bb):(A+B), distantiam communis centri gravitatis globorum A & B existentium in H & I. Quare centrum gravitatis globorum A & C altius assurgit quam centrum gravitatis globorum A & B, propterea vis globi C major est vi globi B. Quod erat demonstrandum.
Nemini scrupulum moveat, quod in praecedenti demonstratione arcus FH, GI, GK indefinite parvos supposui, ut cum suis cordis confundi possint; nam demonstratio etiam obtinet cum arcus illi sunt finitae magnitudinis, tunc vero debent globi A, B, C non arcubus FH, GI, GK reciproce proportionales esse, sed chordis horum arcuum.

 
